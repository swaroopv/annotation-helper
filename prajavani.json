[{"url": "http://www.prajavani.net/article/%E0%B2%85%E0%B2%82%E0%B2%A4%E0%B2%BF%E0%B2%AE-%E0%B2%B8%E0%B3%81%E0%B2%A4%E0%B3%8D%E0%B2%A4%E0%B2%BF%E0%B2%97%E0%B3%86-%E0%B2%B6%E0%B2%B0%E0%B2%A4%E0%B3%8D%E2%80%8C-%E0%B2%AE%E0%B3%8C%E0%B2%AE%E0%B2%BE", "content": ["\u0ca8\u0cb5\u0ca6\u0cc6\u0cb9\u0cb2\u0cbf (\u0caa\u0cbf\u0c9f\u0cbf\u0c90): \u0cad\u0cbe\u0cb0\u0ca4\u0ca6 \u0c9f\u0cc7\u0cac\u0cb2\u0ccd\u200c \u0c9f\u0cc6\u0ca8\u0cbf\u0cb8\u0ccd\u200c \u0c86\u0c9f\u0c97\u0cbe\u0cb0\u0cb0\u0cbe\u0ca6 \u0c85\u0c9a\u0c82\u0ca4\u0cbe \u0cb6\u0cb0\u0ca4\u0ccd\u200c \u0c95\u0cae\u0cb2\u0ccd\u200c \u0cb9\u0cbe\u0c97\u0cc2 \u0cae\u0ccc\u0cae\u0cbe \u0ca6\u0cbe\u0cb8\u0ccd\u200c \u0cb9\u0cbe\u0c82\u0c95\u0cbe\u0c82\u0c97\u0ccd\u200c\u0ca8\u0cb2\u0ccd\u0cb2\u0cbf \u0ca8\u0ca1\u0cc6 \u0caf\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0c8f\u0cb7\u0ccd\u0caf\u0ca8\u0ccd\u200c \u0c92\u0cb2\u0cbf\u0c82\u0caa\u0cbf\u0c95\u0ccd\u200c \u0c85\u0cb0\u0ccd\u0cb9\u0ca4\u0cbe \u0c9f\u0cc2\u0cb0\u0ccd\u0ca8\u0cbf\u0caf\u0cb2\u0ccd\u0cb2\u0cbf \u0c85\u0c82\u0ca4\u0cbf\u0cae \u0cb8\u0cc1\u0ca4\u0ccd\u0ca4\u0cc1 \u0ca4\u0cb2\u0cc1\u0caa\u0cbf\u0ca6\u0ccd\u0ca6\u0cbe\u0cb0\u0cc6.\u0cb6\u0cc1\u0c95\u0ccd\u0cb0\u0cb5\u0cbe\u0cb0 \u0ca8\u0ca1\u0cc6\u0ca6 \u0c8e\u0cb0\u0ca1\u0ca8\u0cc7 \u0cb9\u0c82\u0ca4\u0ca6 \u0caa\u0c82\u0ca6\u0ccd\u0caf\u0c97\u0cb3\u0cb2\u0ccd\u0cb2\u0cbf \u0c86\u0ca1\u0cbf\u0ca6 \u0cad\u0cbe\u0cb0\u0ca4\u0ca6 \u0c86\u0c9f\u0c97\u0cbe\u0cb0\u0cb0\u0cc1 \u0c85\u0c82\u0ca4\u0cbf\u0cae \u0cb8\u0cc1\u0ca4\u0ccd\u0ca4\u0cc1 \u0caa\u0ccd\u0cb0\u0cb5\u0cc7 \u0cb6\u0cbf\u0cb8\u0cc1\u0cb5 \u0cae\u0cc2\u0cb2\u0c95 \u0c92\u0cb2\u0cbf\u0c82\u0caa\u0cbf\u0c95\u0ccd\u0cb8\u0ccd\u200c\u0c97\u0cc6 \u0c85\u0cb0\u0ccd\u0cb9\u0ca4\u0cc6 \u0caa\u0ca1\u0cc6\u0caf\u0cc1\u0cb5 \u0c95\u0ca8\u0cb8\u0cc1 \u0c9c\u0cc0\u0cb5\u0c82\u0ca4\u0cb5\u0cbe\u0c97\u0cbf\u0cb0\u0cbf \u0cb8\u0cbf\u0c95\u0cca\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6.", "\u0c8f\u0cb7\u0ccd\u0caf\u0ca8\u0ccd\u200c \u0c85\u0cb0\u0ccd\u0cb9\u0ca4\u0cbe \u0c9f\u0cc2\u0cb0\u0ccd\u0ca8\u0cbf\u0caf \u0c8e\u0cb0\u0ca1\u0ca8\u0cc7 \u0cb9\u0c82\u0ca4\u0ca6\u0cb2\u0ccd\u0cb2\u0cbf \u0c92\u0c9f\u0ccd\u0c9f\u0cc1 12 \u0c86\u0c9f\u0c97\u0cbe \u0cb0\u0cb0\u0cbf\u0c97\u0cc6 \u0c92\u0cb2\u0cbf\u0c82\u0caa\u0cbf\u0c95\u0ccd\u200c \u0c85\u0cb0\u0ccd\u0cb9\u0ca4\u0cc6 \u0caa\u0ca1\u0cc6\u0caf\u0cc1\u0cb5 \u0c85\u0cb5\u0c95\u0cbe\u0cb6 \u0c87\u0ca6\u0cc6. \u0c87\u0ca6\u0cb0\u0cb2\u0ccd\u0cb2\u0cbf \u0c90\u0cb5\u0cb0\u0cc1 \u0c86\u0c9f\u0c97\u0cbe \u0cb0\u0cb0\u0cc1 \u0caa\u0ccd\u0cb0\u0cbe\u0ca6\u0cc7\u0cb6\u0cbf\u0c95 \u0c9f\u0cc2\u0cb0\u0ccd\u0ca8\u0cbf\u0caf\u0cbf\u0c82\u0ca6 \u0c86\u0caf\u0ccd\u0c95\u0cc6 \u0caf\u0cbe\u0ca6\u0cb0\u0cc6, \u0c8f\u0cb3\u0cc1 \u0cb8\u0ccd\u0caa\u0cb0\u0ccd\u0ca7\u0cbf\u0c97\u0cb3\u0ca8\u0ccd\u0ca8\u0cc1 \u0cae\u0cc1\u0c96\u0ccd\u0caf \u0cb8\u0cc1\u0ca4\u0ccd\u0ca4\u0cbf\u0ca8 \u0cae\u0cc2\u0cb2\u0c95 \u0c86\u0caf\u0ccd\u0c95\u0cc6 \u0cae\u0cbe\u0ca1 \u0cb2\u0cbe\u0c97\u0cc1\u0ca4\u0ccd\u0ca4\u0ca6\u0cc6.", "\u0caa\u0ccd\u0cb0\u0cbe\u0ca6\u0cc7\u0cb6\u0cbf\u0c95 \u0c9f\u0cc2\u0cb0\u0ccd\u0ca8\u0cbf\u0caf\u0cbf\u0c82\u0ca6 \u0c97\u0cc1\u0cb0\u0cc1 \u0cb5\u0cbe\u0cb0 \u0cad\u0cbe\u0cb0\u0ca4\u0ca6 \u0cb8\u0ccc\u0cae\u0ccd\u0caf\u0c9c\u0cbf\u0ca4\u0ccd\u200c \u0c98\u0ccb\u0cb7\u0ccd\u200c \u0cb9\u0cbe\u0c97\u0cc2 \u0cae\u0cbe\u0ca3\u0cbf\u0c95\u0cbe \u0cac\u0cbe\u0ca4\u0ccd\u0cb0\u0cbe \u0c92\u0cb2\u0cbf\u0c82\u0caa\u0cbf\u0c95\u0ccd\u200c \u0c85\u0cb0\u0ccd\u0cb9\u0ca4\u0cc6 \u0caa\u0ca1\u0cc6\u0ca6\u0cc1\u0c95\u0cca\u0c82\u0ca1\u0cbf\u0ca6\u0ccd\u0ca6\u0cb0\u0cc1. \u0c89\u0cb3\u0cbf\u0ca6 \u0c86\u0c9f\u0c97\u0cbe\u0cb0\u0cb0\u0ca8\u0ccd\u0ca8\u0cc1 \u0ca8\u0cbe\u0cb2\u0ccd\u0c95\u0cc1 \u0c97\u0cc1\u0c82\u0caa\u0cc1\u0c97\u0cb3\u0cbe\u0c97\u0cbf \u0cb5\u0cbf\u0c82\u0c97\u0ca1\u0cbf\u0cb8\u0cb2\u0cbe\u0c97\u0cbf\u0ca6\u0cc6. \u0c88 \u0c86\u0c9f\u0c97\u0cbe\u0cb0\u0cb0\u0cc1 \u0caa\u0cb0\u0cb8\u0ccd\u0caa\u0cb0\u0cb0 \u0ca8\u0ca1\u0cc1\u0cb5\u0cc6 \u0caa\u0c82\u0ca6\u0ccd\u0caf \u0c86\u0ca1\u0cb2\u0cbf\u0ca6\u0ccd\u0ca6\u0cc1, \u0c97\u0cc6\u0ca6\u0ccd\u0ca6 \u0cb8\u0ccd\u0caa\u0cb0\u0ccd\u0ca7\u0cbf\u0c97\u0cb3\u0cc1 \u0c92\u0cb2\u0cbf\u0c82\u0caa\u0cbf\u0c95\u0ccd\u200c \u0c85\u0cb0\u0ccd\u0cb9\u0ca4\u0cc6 \u0caa\u0ca1\u0cc6\u0caf\u0cb2\u0cbf\u0ca6\u0ccd\u0ca6\u0cbe\u0cb0\u0cc6.", "\u2018\u0cac\u0cbf\u2019 \u0c97\u0cc1\u0c82\u0caa\u0cbf\u0ca8\u0cb2\u0ccd\u0cb2\u0cbf \u0c86\u0ca1\u0cbf\u0ca6 \u0cb6\u0cb0\u0ca4\u0ccd\u200c \u0c95\u0cae\u0cb2\u0ccd\u200c \u0cae\u0cca\u0ca6\u0cb2 \u0cb8\u0cc1\u0ca4\u0ccd\u0ca4\u0cbf\u0ca8\u0cb2\u0ccd\u0cb2\u0cbf \u0cac\u0cc8 \u0caa\u0ca1\u0cc6\u0ca6\u0cbf \u0ca6\u0ccd\u0ca6\u0cb0\u0cc1. \u0cb8\u0cc6\u0cae\u0cbf\u0cab\u0cc8\u0ca8\u0cb2\u0ccd\u200c\u0ca8\u0cb2\u0ccd\u0cb2\u0cbf \u0cb8\u0ccc\u0ca6\u0cbf \u0c85\u0cb0\u0cc7\u0cac\u0cbf \u0caf\u0cbe\u0ca6 \u0c85\u0cb2\u0cbf \u0c85\u0cb2\u0ccd\u0c95\u0cbe\u0ca6\u0ccd\u0cb0\u0cb5\u0cbf \u0cb5\u0cbf\u0cb0\u0cc1\u0ca6\u0ccd\u0ca7 \u0c97\u0cc6\u0cb2\u0cc1\u0cb5\u0cc1 \u0ca6\u0cbe\u0c96\u0cb2\u0cbf\u0cb8\u0cbf\u0ca6\u0cb0\u0cc1.", "\u0cad\u0cbe\u0cb0\u0ca4\u0ca6 \u0c85\u0ca8\u0cc1\u0cad\u0cb5\u0cbf \u0c86\u0c9f\u0c97\u0cbe\u0cb0 \u0cb6\u0cb0\u0ca4\u0ccd\u200c 11\u20134, 11\u20137, 13\u201311, 11\u20134 \u0cb0\u0cb2\u0ccd\u0cb2\u0cbf \u0c85\u0cb2\u0cbf \u0c85\u0cb5\u0cb0\u0ca8\u0ccd\u0ca8\u0cc1 \u0cae\u0ca3\u0cbf\u0cb8\u0cbf \u0c85\u0c82\u0ca4\u0cbf\u0cae \u0cb8\u0cc1\u0ca4\u0ccd\u0ca4\u0cbf\u0c97\u0cc6 \u0cb2\u0c97\u0ccd\u0c97\u0cc6\u0caf\u0cbf\u0c9f\u0ccd\u0c9f\u0cbf\u0ca6\u0ccd\u0ca6\u0cbe\u0cb0\u0cc6.\u0cab\u0cc8\u0ca8\u0cb2\u0ccd\u200c\u0ca8\u0cb2\u0ccd\u0cb2\u0cbf \u0cb6\u0cb0\u0ca4\u0ccd\u200c \u0c87\u0cb0\u0cbe\u0ca8\u0ccd\u200c\u0ca8 \u0ca8\u0ccb\u0cb6\u0ca6\u0ccd\u200c \u0c85\u0cb2\u0ccd\u0cae\u0cbf\u0caf\u0ca8\u0ccd\u200c \u0c85\u0cb5\u0cb0\u0ca8\u0ccd\u0ca8\u0cc1 \u0c8e\u0ca6\u0cc1\u0cb0\u0cbf\u0cb8\u0cb2\u0cbf\u0ca6\u0ccd\u0ca6\u0cbe\u0cb0\u0cc6.", "\u0c87\u0cb0\u0cbe\u0ca8\u0ccd\u200c\u0ca8\u00a0 \u0ca8\u0ccb\u0cb6\u0ca6\u0ccd\u200c \u0cae\u0cca\u0ca6\u0cb2 \u0cb8\u0cc1\u0ca4\u0ccd\u0ca4\u0cbf\u0ca8\u0cb2\u0ccd\u0cb2\u0cbf 4\u20133\u0cb0\u0cb2\u0ccd\u0cb2\u0cbf \u0cb2\u0cbf\u0cac\u0cbf\u0caf\u0cbe\u0ca6 \u0ca6\u0cc2\u0ca1\u0ccd\u200c \u0c9a\u0cbf\u0caf\u0cbe\u0cac\u0ccd\u200c \u0c8e\u0ca6\u0cc1\u0cb0\u0cc2, \u0c8e\u0cb0\u0ca1\u0ca8\u0cc7 \u0cb8\u0cc1\u0ca4\u0ccd\u0ca4\u0cbf \u0ca8\u0cb2\u0ccd\u0cb2\u0cbf 11\u20137, 11\u20138, 9\u201311, 8\u201311, 11\u20137, 11\u20133\u0cb0\u0cb2\u0ccd\u0cb2\u0cbf \u0c87\u0c82\u0ca1\u0cca\u0ca8\u0cc7\u0cb7\u0ccd\u0caf\u0cbe\u0ca6 \u0cab\u0cbf\u0c95\u0cbf \u0cb8\u0c82\u0ca4\u0ccb\u0cb7\u0ccd\u200c \u0cae\u0cc7\u0cb2\u0cc2 \u0c9c\u0caf\u0c97\u0cb3\u0cbf\u0cb8\u0cbf \u0c85\u0c82\u0ca4\u0cbf\u0cae \u0cb8\u0cc1\u0ca4\u0ccd\u0ca4\u0cc1 \u0ca4\u0cb2\u0cc1\u0caa\u0cbf\u0ca6\u0ccd\u0ca6\u0cbe\u0cb0\u0cc6.", "\u0cb6\u0cb0\u0ca4\u0ccd\u200c \u0cae\u0ca4\u0ccd\u0ca4\u0cc1 \u0ca8\u0ccb\u0cb6\u0ca6\u0ccd \u0c87\u0ca4\u0ccd\u0ca4\u0cc0\u0c9a\u0cbf\u0c97\u0cc6 \u0ca8\u0ca1\u0cc6\u0ca6 \u0c9f\u0cc2\u0cb0\u0ccd\u0ca8\u0cbf\u0c97\u0cb3\u0cb2\u0ccd\u0cb2\u0cbf \u0caa\u0cb0\u0cb8\u0ccd\u0caa\u0cb0 \u0c86\u0ca1\u0cbf\u0cb2\u0ccd\u0cb2. 2010 \u0cae\u0ca4\u0ccd\u0ca4\u0cc1 2014\u0cb0 \u0ca8\u0ca1\u0cc1\u0cb5\u0cc6 \u0c88 \u0c86\u0c9f\u0c97\u0cbe\u0cb0\u0cb0\u0cc1 \u0c90\u0ca6\u0cc1 \u0cac\u0cbe\u0cb0\u0cbf \u0cae\u0cc1\u0c96\u0cbe\u0cae\u0cc1\u0c96\u0cbf \u0caf\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6. \u0cad\u0cbe\u0cb0\u0ca4\u0ca6 \u0c86\u0c9f\u0c97\u0cbe\u0cb0 4\u20131 \u0cb0\u0cb2\u0ccd\u0cb2\u0cbf \u0c87\u0cb0\u0cbe\u0ca8\u0ccd\u200c \u0c86\u0c9f\u0c97\u0cbe\u0cb0\u0ca8 \u0cb5\u0cbf\u0cb0\u0cc1\u0ca6\u0ccd\u0ca7 \u0c9c\u0caf\u0ca6 \u0ca6\u0cbe\u0c96\u0cb2\u0cc6 \u0cb9\u0cca\u0c82\u0ca6\u0cbf\u0ca6\u0ccd\u0ca6\u0cbe\u0cb0\u0cc6.", "\u0c85\u0c82\u0ca4\u0cbf\u0cae \u0cb8\u0cc1\u0ca4\u0ccd\u0ca4\u0cbf\u0c97\u0cc6 \u0cae\u0ccc\u0cae\u0cbe: \u2018\u0c8e\u2019 \u0c97\u0cc1\u0c82\u0caa\u0cbf\u0ca8\u0cb2\u0ccd\u0cb2\u0cbf \u0cb8\u0ccd\u0ca5\u0cbe\u0ca8 \u0caa\u0ca1\u0cc6\u0ca6\u0cbf\u0cb0\u0cc1\u0cb5 \u0cae\u0ccc\u0cae\u0cbe \u0ca6\u0cbe\u0cb8\u0ccd\u200c \u0cab\u0cc8\u0ca8\u0cb2\u0ccd\u200c\u0ca8\u0cb2\u0ccd\u0cb2\u0cbf \u0c89\u0ca4\u0ccd\u0ca4\u0cb0 \u0c95\u0cca\u0cb0\u0cbf\u0caf\u0cbe\u0ca6 \u0cb0\u0cbf \u0caf\u0cbe\u0c82\u0c97\u0ccd\u200c \u0cb8\u0cc1\u0ca8\u0ccd\u200c \u0c8e\u0ca6\u0cc1\u0cb0\u0cc1 \u0c86\u0ca1 \u0cb2\u0cbf\u0ca6\u0ccd\u0ca6\u0cbe\u0cb0\u0cc6.", "\u0cad\u0cbe\u0cb0\u0ca4\u0ca6 \u0c86\u0c9f\u0c97\u0cbe\u0cb0\u0ccd\u0ca4\u0cbf\u00a0 \u0cae\u0cca\u0ca6\u0cb2 \u0c8e\u0cb0\u0ca1\u0cc2 \u0cb8\u0cc1\u0ca4\u0ccd\u0ca4\u0cbf\u0ca8\u0cb2\u0ccd\u0cb2\u0cbf \u0cac\u0cc8 \u0caa\u0ca1\u0cc6\u0ca6\u0cc1 \u0c95\u0cca\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6.", "\u0c89\u0ca4\u0ccd\u0ca4\u0cb0 \u0c95\u0cca\u0cb0\u0cbf\u0caf\u0cbe\u0ca6 \u0c86\u0c9f\u0c97\u0cbe\u0cb0\u0ccd\u0ca4\u0cbf \u0cb0\u0cbf \u0caf\u0cbe\u0c82\u0c97\u0ccd\u200c \u0cae\u0cca\u0ca6\u0cb2 \u0cb8\u0cc1\u0ca4\u0ccd\u0ca4\u0cbf\u0ca8\u0cb2\u0ccd\u0cb2\u0cbf \u0cac\u0cc8 \u0caa\u0ca1\u0cc6\u0ca6\u0cbf\u0ca6\u0ccd\u0ca6\u0cb0\u0cc1. \u0c8e\u0cb0\u0ca1\u0ca8\u0cc7 \u0cb8\u0cc1\u0ca4\u0ccd\u0ca4\u0cbf\u0ca8\u0cb2\u0ccd\u0cb2\u0cbf \u0ca8\u0cc7\u0cb0 \u0c97\u0cc7\u0cae\u0ccd\u200c\u0c97\u0cb3\u0cbf\u0c82\u0ca6 \u0c9c\u0ccb\u0cb0\u0ccd\u0ca1\u0ca8\u0ccd\u200c\u0ca8 \u0cb8\u0cc6\u0cb5\u0cc6\u0cb0\u0ccd\u200c \u0c85\u0cac\u0cc1\u0caf\u0cae\u0ca8\u0ccd\u200c \u0cb5\u0cbf\u0cb0\u0cc1\u0ca6\u0ccd\u0ca7 \u0c97\u0cc6\u0ca6\u0ccd\u0ca6\u0cb0\u0cc1.", "2011\u0cb0 \u0c8f\u0cb7\u0ccd\u0caf\u0ca8\u0ccd\u200c \u0c9a\u0cbe\u0c82\u0caa\u0cbf\u0caf\u0ca8\u0ccd\u200c\u0cb7\u0cbf\u0caa\u0ccd\u200c\u0ca8\u0cb2\u0ccd\u0cb2\u0cbf \u0cae\u0ccc\u0cae \u0c85\u0cb5\u0cb0\u0cc1 \u0cb0\u0cbf \u0caf\u0cbe\u0c82\u0c97\u0ccd\u200c \u0c8e\u0ca6\u0cc1\u0cb0\u0cc1 \u0cb8\u0ccb\u0cb2\u0cc1 \u0c95\u0c82\u0ca1\u0cbf\u0ca6\u0ccd\u0ca6\u0cb0\u0cc1."], "title": "\u0c85\u0c82\u0ca4\u0cbf\u0cae \u0cb8\u0cc1\u0ca4\u0ccd\u0ca4\u0cbf\u0c97\u0cc6 \u0cb6\u0cb0\u0ca4\u0ccd\u200c, \u0cae\u0ccc\u0cae\u0cbe"},
{"url": "http://www.prajavani.net/article/%E0%B2%9A%E0%B2%BF%E0%B2%A8%E0%B3%8D%E0%B2%A8%E0%B2%B8%E0%B3%8D%E0%B2%B5%E0%B2%BE%E0%B2%AE%E0%B2%BF%E0%B2%AF%E0%B2%B2%E0%B3%8D%E0%B2%B2%E0%B2%BF-%E0%B2%B8%E0%B3%8D%E0%B2%AA%E0%B2%BF%E0%B2%A8%E0%B3%8D%E0%B2%A8%E0%B2%B0%E0%B3%8D%E2%80%8C%E0%B2%97%E0%B2%B3%E0%B2%BF%E0%B2%97%E0%B3%86-%E0%B2%A8%E0%B3%88%E0%B2%9C-%E0%B2%B8%E0%B2%B5%E0%B2%BE%E0%B2%B2%E0%B3%81", "content": ["\u0cac\u0cc6\u0c82\u0c97\u0cb3\u0cc2\u0cb0\u0cc1: \u2018\u0cac\u0ccd\u0caf\u0cbe\u0c9f\u0ccd\u0cb8\u0ccd\u200c\u0cae\u0ca8\u0ccd\u200c\u0c97\u0cb3 \u0cb8\u0ccd\u0ca8\u0cc7\u0cb9\u0cbf \u0c8e\u0ca8\u0cbf\u0cb8\u0cbf\u0cb0\u0cc1\u0cb5\u00a0 \u0c9f\u0ccd\u0cb5\u0cc6\u0c82\u0c9f\u0cbf\u201320 \u0cae\u0cbe\u0ca6\u0cb0\u0cbf\u0caf\u0cb2\u0ccd\u0cb2\u0cbf \u0cac\u0ccc\u0cb2\u0cbf\u0c82\u0c97\u0ccd \u0cae\u0cbe\u0ca1\u0cc1\u0cb5\u0cc1\u0ca6\u0cc1 \u0c95\u0cb7\u0ccd\u0c9f. \u0c85\u0ca6\u0cb0\u0cb2\u0ccd\u0cb2\u0cc2\u00a0\u00a0 \u0c9a\u0cbf\u0ca8\u0ccd\u0ca8\u0cb8\u0ccd\u0cb5\u0cbe\u0cae\u0cbf \u0c95\u0ccd\u0cb0\u0cc0\u0ca1\u0cbe\u0c82\u0c97\u0ca3\u0ca6\u0cb2\u0ccd\u0cb2\u0cbf \u0cb8\u0ccd\u0caa\u0cbf\u0ca8\u0ccd\u0ca8\u0cb0\u0ccd\u200c\u0c97\u0cb3\u0cbf\u0c97\u0cc6 \u0caa\u0ccd\u0cb0\u0ca4\u0cbf \u0c93\u0cb5\u0cb0\u0ccd\u200c \u0c95\u0cc2\u0ca1 \u0ca6\u0cca\u0ca1\u0ccd\u0ca1 \u0cb8\u0cb5\u0cbe\u0cb2\u0cbe\u0c97\u0cbf \u0caa\u0cb0\u0cbf\u0ca3\u0cae\u0cbf\u0cb8\u0cc1\u0ca4\u0ccd\u0ca4\u0ca6\u0cc6. \u0c86\u0ca6\u0ccd\u0ca6\u0cb0\u0cbf\u0c82\u0ca6\u00a0\u00a0 \u0cb8\u0ccd\u0caa\u0cbf\u0ca8\u0ccd\u0ca8\u0cb0\u0ccd\u200c\u0c97\u0cb3 \u0ca8\u0cbf\u0c9c\u0cb5\u0cbe\u0ca6 \u0cb8\u0cbe\u0cae\u0cb0\u0ccd\u0ca5\u0ccd\u0caf \u0c97\u0cca\u0ca4\u0ccd\u0ca4\u0cbe\u0c97\u0cc1\u0cb5\u0cc1\u0ca6\u0cc7 \u0c90\u0caa\u0cbf\u0c8e\u0cb2\u0ccd\u200c \u0caa\u0c82\u0ca6\u0ccd\u0caf\u0c97\u0cb3\u0cb2\u0ccd\u0cb2\u0cbf\u2019 \u0c8e\u0c82\u0ca6\u0cc1 \u0c86\u0cb0\u0ccd\u200c\u0cb8\u0cbf\u0cac\u0cbf \u0ca4\u0c82\u0ca1\u0ca6 \u0caa\u0ccd\u0cb0\u0cae\u0cc1\u0c96 \u0cb8\u0ccd\u0caa\u0cbf\u0ca8\u0ccd\u0ca8\u0cb0\u0ccd\u200c \u0caa\u0cb0\u0ccd\u0cb5\u0cc7\u0c9c\u0ccd\u200c \u0cb0\u0cb8\u0cc2\u0cb2\u0ccd\u200c \u0cb9\u0cc7\u0cb3\u0cbf\u0ca6\u0cb0\u0cc1.\u0c90\u0caa\u0cbf\u0c8e\u0cb2\u0ccd\u200c \u0c92\u0c82\u0cac\u0ca4\u0ccd\u0ca4\u0ca8\u0cc7 \u0c86\u0cb5\u0cc3\u0ca4\u0ccd\u0ca4\u0cbf\u0caf\u0cb2\u0ccd\u0cb2\u0cbf \u0c8e\u0cb0\u0ca1\u0ca8\u0cc7\u2008\u0caa\u0c82\u0ca6\u0ccd\u0caf\u0c95\u0ccd\u0c95\u0cc6 \u0cb8\u0c9c\u0ccd\u0c9c\u0cbe\u0c97\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0c86\u0cb0\u0ccd\u200c\u0cb8\u0cbf\u0cac\u0cbf \u0c86\u0c9f\u0c97\u0cbe\u0cb0\u0cb0\u0cc1 \u0c95\u0ca0\u0cbf\u0ca3 \u0c85\u0cad\u0ccd\u0caf\u0cbe\u0cb8 \u0ca8\u0ca1\u0cc6 \u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0ca4\u0cb5\u0cb0\u0cbf\u0ca8 \u0ca4\u0c82\u0ca1 \u0cae\u0cca\u0ca6\u0cb2 \u0caa\u0c82\u0ca6\u0ccd\u0caf \u0ca6\u0cb2\u0ccd\u0cb2\u0cbf \u0cb8\u0ca8\u0ccd\u200c\u0cb0\u0cc8\u0cb8\u0cb0\u0ccd\u0cb8\u0ccd\u200c \u0cb9\u0cc8\u0ca6\u0cb0\u0cbe\u0cac\u0cbe\u0ca6\u0ccd \u0c8e\u0ca6\u0cc1\u0cb0\u0cc1 \u0c97\u0cc6\u0cb2\u0cc1\u0cb5\u0cc1 \u0caa\u0ca1\u0cc6\u0ca6\u0cbf\u0ca4\u0ccd\u0ca4\u0cc1. \u0cad\u0cbe\u0ca8\u0cc1\u0cb5\u0cbe\u0cb0 \u0ca1\u0cc6\u0cb2\u0ccd\u0cb2\u0cbf \u0ca1\u0cc7\u0cb0\u0ccd\u200c\u0ca1\u0cc6\u0cb5\u0cbf\u0cb2\u0ccd\u0cb8\u0ccd\u200c \u0c8e\u0ca6\u0cc1\u0cb0\u0cc1 \u0caa\u0cc8\u0caa\u0ccb\u0c9f\u0cbf \u0ca8\u0ca1\u0cc6\u0cb8\u0cb2\u0cbf\u0ca6\u0cc6.\u0cb6\u0cc1\u0c95\u0ccd\u0cb0\u0cb5\u0cbe\u0cb0 \u0cb8\u0c82\u0c9c\u0cc6 \u0ca8\u0cbe\u0caf\u0c95 \u0cb5\u0cbf\u0cb0\u0cbe\u0c9f\u0ccd\u200c \u0c95\u0cca\u0cb9\u0ccd\u0cb2\u0cbf, \u0c95\u0ccd\u0cb0\u0cbf\u0cb8\u0ccd\u200c \u0c97\u0cc7\u0cb2\u0ccd\u200c, \u0c8e\u0cb8\u0ccd\u200c. \u0c85\u0cb0\u0cb5\u0cbf\u0c82\u0ca6\u0ccd\u200c, \u0cb8\u0cb0\u0ccd\u0cab\u0cb0\u0cbe\u0c9c\u0ccd\u200c \u0c96\u0cbe\u0ca8\u0ccd\u200c \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0cac\u0cb9\u0cc1\u0ca4\u0cc7\u0c95 \u0c86\u0c9f\u0c97\u0cbe\u0cb0\u0cb0\u0cc1 \u0c85\u0cad\u0ccd\u0caf\u0cbe\u0cb8 \u0ca8\u0ca1\u0cc6\u0cb8\u0cbf\u0ca6\u0cb0\u0cc1.", "\u0ca4\u0cb5\u0cb0\u0cbf\u0ca8 \u0caf\u0cc1\u0cb5 \u0c86\u0c9f\u0c97\u0cbe\u0cb0\u0cb0\u0cc1 \u0cb9\u0cbe\u0c95\u0cbf\u0ca6 \u0cac\u0ccc\u0cb2\u0cbf\u0c82\u0c97\u0ccd\u200c\u0ca8\u0cb2\u0ccd\u0cb2\u0cbf \u0c97\u0cc7\u0cb2\u0ccd\u200c \u0ca8\u0cc6\u0c9f\u0ccd\u0cb8\u0ccd\u200c\u0ca8\u0cb2\u0ccd\u0cb2\u0cbf \u0cac\u0cc6\u0cb5\u0cb0\u0cbf\u0cb3\u0cbf\u0cb8\u0cbf\u0ca6\u0cb0\u0cc1.", "27 \u0cb5\u0cb0\u0ccd\u0cb7\u0ca6 \u0cb0\u0cb8\u0cc2\u0cb2\u0ccd\u200c 2014\u0cb0\u0cb2\u0ccd\u0cb2\u0cbf \u0cad\u0cbe\u0cb0\u0ca4 \u0ca4\u0c82\u0ca1\u0c95\u0ccd\u0c95\u0cc6 \u0caa\u0ca6\u0cbe\u0cb0\u0ccd\u0caa\u0ca3\u0cc6 \u0cae\u0cbe\u0ca1\u0cbf\u0ca6\u0ccd\u0ca6\u0cb0\u0cc1. \u0cb0\u0cbe\u0cb7\u0ccd\u0c9f\u0ccd\u0cb0\u0cc0\u0caf \u0ca4\u0c82\u0ca1 \u0cae\u0ca4\u0ccd\u0ca4\u0cc1 \u0c90\u0caa\u0cbf\u0c8e\u0cb2\u0ccd\u200c\u0ca8\u0cb2\u0ccd\u0cb2\u0cbf \u0c86\u0ca1\u0cbf\u0ca6 \u0c9c\u0cae\u0ccd\u0cae\u0cc1 \u0cae\u0ca4\u0ccd\u0ca4\u0cc1 \u0c95\u0cbe\u0cb6\u0ccd\u0cae\u0cc0\u0cb0\u0ca6 \u0cae\u0cca\u0ca6\u0cb2 \u0c8e\u0ca8\u0ccd\u0ca8\u0cc1\u0cb5 \u0c86\u0c9f\u0c97\u0cbe\u0cb0 \u0c8e\u0ca8\u0ccd\u0ca8\u0cc1\u0cb5 \u0ca6\u0cbe\u0c96\u0cb2\u0cc6\u0caf\u0cc2 \u0c87\u0cb5\u0cb0 \u0cb9\u0cc6\u0cb8\u0cb0\u0cbf\u0ca8\u0cb2\u0ccd\u0cb2\u0cbf\u0ca6\u0cc6.", "\u0c85\u0cad\u0ccd\u0caf\u0cbe\u0cb8\u0ca6 \u0c85\u0cb5\u0ca7\u0cbf\u0caf \u0cac\u0cb3\u0cbf\u0c95 \u0cb0\u0cb8\u0cc2\u0cb2\u0ccd\u200c \u0cae\u0cbe\u0ca7\u0ccd\u0caf\u0cae\u0c97\u0cb3 \u0c9c\u0cca\u0ca4\u0cc6 \u0cae\u0cbe\u0ca4\u0ca8\u0cbe\u0ca1\u0cbf\u0ca6\u0ccd\u0ca6\u0ca8\u0ccd\u0ca8\u0cc1 \u0c87\u0cb2\u0ccd\u0cb2\u0cbf \u0ca8\u0cc0\u0ca1\u0cb2\u0cbe\u0c97\u0cbf\u0ca6\u0cc6.", "* \u0cb9\u0cc8\u0ca6\u0cb0\u0cbe\u0cac\u0cbe\u0ca6\u0ccd \u0ca4\u0c82\u0ca1\u0ca6\u0cbf\u0c82\u0ca6 \u0c86\u0cb0\u0ccd\u200c \u0cb8\u0cbf\u0cac\u0cbf\u0c97\u0cc6 \u0cac\u0c82\u0ca6\u0cbf\u0ca6\u0ccd\u0ca6\u0cc0\u0cb0\u0cbf. \u0c87\u0cb2\u0ccd\u0cb2\u0cbf \u0cb9\u0cc7\u0c97\u0cbf\u0ca6\u0cc6 \u0cb5\u0cbe\u0ca4\u0cbe\u0cb5\u0cb0\u0ca3?\u0c96\u0ccd\u0caf\u0cbe\u0ca4 \u0c86\u0c9f\u0c97\u0cbe\u0cb0\u0cb0\u0cc1 \u0c87\u0cb0\u0cc1\u0cb5 \u0c86\u0cb0\u0ccd\u200c\u0cb8\u0cbf\u0cac\u0cbf \u0ca4\u0c82\u0ca1\u0ca6\u0cb2\u0ccd\u0cb2\u0cbf \u0c85\u0cb5\u0c95\u0cbe\u0cb6 \u0caa\u0ca1\u0cc6\u0caf\u0cb2\u0cc1 \u0c95\u0cbe\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0c88 \u0cb5\u0cb0\u0ccd\u0cb7 \u0ca8\u0ca8\u0ccd\u0ca8 \u0ca8\u0cc6\u0c9a\u0ccd\u0c9a\u0cbf\u0ca8 \u0ca4\u0c82\u0ca1\u0ca6\u0cb2\u0ccd\u0cb2\u0cbf\u0cb0\u0cc1\u0cb5 \u0c95\u0cbe\u0cb0\u0ca3 \u0c96\u0cc1\u0cb7\u0cbf\u0caf\u0cbe\u0c97\u0cbf\u0ca6\u0cc6. \u0ca4\u0c82\u0ca1\u0ca6 \u0c86\u0ca1\u0cb3\u0cbf\u0ca4 \u0ca4\u0cc1\u0c82\u0cac\u0cbe \u0caa\u0ccd\u0cb0\u0ccb\u0ca4\u0ccd\u0cb8\u0cbe\u0cb9\u00a0 \u0ca8\u0cc0\u0ca1\u0cc1\u0ca4\u0ccd\u0ca4\u0cbf\u0ca6\u0cc6. \u0c9f\u0cc2\u0cb0\u0ccd\u0ca8\u0cbf\u0caf \u0cae\u0cca\u0ca6\u0cb2 \u0caa\u0c82\u0ca6\u0ccd\u0caf\u0ca6\u0cb2\u0ccd\u0cb2\u0cbf\u0caf\u0cc7 \u0c85\u0c82\u0ca4\u0cbf\u0cae \u0cb9\u0ca8\u0ccd\u0ca8\u0cca\u0c82\u0ca6\u0cb0\u0cb2\u0ccd\u0cb2\u0cbf\u00a0 \u0c85\u0cb5\u0c95\u0cbe\u0cb6 \u0c95\u0cca\u0c9f\u0ccd\u0c9f\u0cbf\u0ca6\u0ccd\u0ca6\u0cb0\u0cbf\u0c82\u0ca6 \u0c86\u0ca4\u0ccd\u0cae\u0cb5\u0cbf\u0cb6\u0ccd\u0cb5\u0cbe\u0cb8 \u0cb9\u0cc6\u0c9a\u0ccd\u0c9a\u0cbe\u0c97\u0cbf\u0ca6\u0cc6.", "* \u0c9f\u0ccd\u0cb5\u0cc6\u0c82\u0c9f\u0cbf\u201320 \u0cae\u0cbe\u0ca6\u0cb0\u0cbf\u0caf\u0cb2\u0ccd\u0cb2\u0cbf \u0cb8\u0ccd\u0caa\u0cbf\u0ca8\u0ccd\u0ca8\u0cb0\u0ccd\u200c \u0c97\u0cb3 \u0cae\u0cc1\u0c82\u0ca6\u0cbf\u0cb0\u0cc1\u0cb5\u00a0 \u0cb8\u0cb5\u0cbe\u0cb2\u0cc1\u0c97\u0cb3\u0cc7\u0ca8\u0cc1?\u0c9a\u0cbf\u0ca8\u0ccd\u0ca8\u0cb8\u0ccd\u0cb5\u0cbe\u0cae\u0cbf \u0c95\u0ccd\u0cb0\u0cc0\u0ca1\u0cbe\u0c82\u0c97\u0ca3 \u0cae\u0cca\u0ca6\u0cb2\u0cbf\u0ca8\u0cbf\u0c82\u0ca6\u0cb2\u0cc2 \u0cac\u0ccd\u0caf\u0cbe\u0c9f\u0ccd\u0cb8\u0ccd\u200c\u0cae\u0ca8\u0ccd\u200c\u0c97\u0cb3 \u0cb8\u0ccd\u0ca8\u0cc7\u0cb9\u0cbf \u0c8e\u0ca8\u0cbf\u0cb8\u0cbf\u0ca6\u0cc6. \u0c87\u0cb2\u0ccd\u0cb2\u0cbf \u0cb8\u0ccd\u0caa\u0cbf\u0ca8\u0ccd\u200c \u0ca6\u0cbe\u0cb3\u0cbf\u0caf\u0ca8\u0ccd\u0ca8\u0cc1 \u0c8e\u0cb2\u0ccd\u0cb2\u0cbe \u0c95\u0ccd\u0cb0\u0cae\u0cbe\u0c82\u0c95\u0ca6 \u0cac\u0ccd\u0caf\u0cbe\u0c9f\u0ccd\u0cb8\u0ccd\u200c\u0cae\u0ca8\u0ccd\u200c\u0c97\u0cb3\u0cc1 \u0cb8\u0cc1\u0cb2\u0cad\u0cb5\u0cbe\u0c97\u0cbf \u0c8e\u0ca6\u0cc1\u0cb0\u0cbf\u0cb8\u0cac\u0cb9\u0cc1\u0ca6\u0cc1. \u0c86\u0ca6\u0cb0\u0cc6\u00a0 \u0ca8\u0ca8\u0ccd\u0ca8 \u0c85\u0ca6\u0cc3\u0cb7\u0ccd\u0c9f. \u0cb8\u0ca8\u0ccd\u200c\u0cb0\u0cc8\u0cb8\u0cb0\u0ccd\u0cb8\u0ccd\u200c \u0c8e\u0ca6\u0cc1\u0cb0\u0cbf\u0ca8 \u0caa\u0c82\u0ca6\u0ccd\u0caf\u0ca6\u0cb2\u0ccd\u0cb2\u0cbf \u0c89\u0ca4\u0ccd\u0ca4\u0cae \u0cac\u0ccc\u0cb2\u0cbf\u0c82\u0c97\u0ccd \u0cae\u0cbe\u0ca1\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cbe\u0caf\u0cbf\u0ca4\u0cc1. \u0cb9\u0cca\u0cb8 \u0c95\u0ccc\u0cb6\u0cb2\u0c97\u0cb3\u0ca8\u0ccd\u0ca8\u0cc1 \u0cb9\u0cc7\u0cb3\u0cbf\u0c95\u0cca\u0c9f\u0ccd\u0c9f \u0c95\u0ccb\u0c9a\u0ccd \u0ca1\u0cc7\u0ca8\u0cbf\u0caf\u0cb2\u0ccd\u200c \u0cb5\u0cc6\u0c9f\u0ccb\u0cb0\u0cbf \u0c85\u0cb5\u0cb0\u0cbf\u0c97\u0cc6 \u0ca7\u0ca8\u0ccd\u0caf\u0cb5\u0cbe\u0ca6\u0c97\u0cb3\u0cc1.", "* \u0c86\u0cb0\u0ccd\u200c\u0cb8\u0cbf\u0cac\u0cbf \u0ca4\u0c82\u0ca1\u0ca6\u0cb2\u0ccd\u0cb2\u0cbf \u0ca8\u0cbf\u0cae\u0ccd\u0cae\u00a0 \u0caa\u0cbe\u0ca4\u0ccd\u0cb0 \u0c8f\u0ca8\u0cc1?\u0ca6\u0cc7\u0cb6\u0cbf \u0c9f\u0cc2\u0cb0\u0ccd\u0ca8\u0cbf\u0c97\u0cb3\u0cb2\u0ccd\u0cb2\u0cbf \u0cac\u0ccc\u0cb2\u0cbf\u0c82\u0c97\u0ccd \u0c9c\u0cca\u0ca4\u0cc6\u0c97\u0cc6 \u0cac\u0ccd\u0caf\u0cbe\u0c9f\u0cbf\u0c82\u0c97\u0ccd \u0cae\u0cc2\u0cb2\u0c95\u0cb5\u0cc2 \u0cae\u0cbf\u0c82\u0c9a\u0cbf\u0ca6\u0ccd\u0ca6\u0cc7\u0ca8\u0cc6. \u0c88 \u0cac\u0cbe\u0cb0\u0cbf\u0caf \u0cb0\u0ca3\u0c9c\u0cbf \u0c9f\u0cc2\u0cb0\u0ccd\u0ca8\u0cbf\u0caf\u0cb2\u0ccd\u0cb2\u0cbf 600\u0c95\u0ccd\u0c95\u0cbf\u0c82\u0ca4\u0cb2\u0cc2 \u0cb9\u0cc6\u0c9a\u0ccd\u0c9a\u0cc1 \u0cb0\u0ca8\u0ccd \u0c97\u0cb3\u0cbf\u0cb8\u0cbf\u0ca6\u0ccd\u0ca6\u0cc7\u0ca8\u0cc6. \u0c86\u0ca6\u0cb0\u0cc6 \u0c86\u0cb0\u0ccd\u200c\u0cb8\u0cbf\u0cac\u0cbf \u0ca4\u0c82\u0ca1\u0ca6\u0cb2\u0ccd\u0cb2\u0cbf\u00a0\u00a0 \u0cb8\u0ccd\u0caa\u0cbf\u0ca8\u0ccd\u200c \u0cb5\u0cbf\u0cad\u0cbe\u0c97\u0ca6 \u0cb9\u0cca\u0ca3\u0cc6 \u0ca8\u0ca8\u0ccd\u0ca8 \u0cae\u0cc7\u0cb2\u0cbf\u0ca6\u0cc6.", "* \u0c9c\u0cae\u0ccd\u0cae\u0cc1 \u0cae\u0ca4\u0ccd\u0ca4\u0cc1 \u0c95\u0cbe\u0cb6\u0ccd\u0cae\u0cc0\u0cb0\u0ca6\u0cbf\u0c82\u0ca6 \u0cae\u0cc1\u0c82\u0c9a\u0cc2\u0ca3\u0cbf\u0c97\u0cc6 \u0cac\u0c82\u0ca6 \u0cae\u0cca\u0ca6\u0cb2 \u0c95\u0ccd\u0cb0\u0cbf\u0c95\u0cc6\u0c9f\u0cbf\u0c97 \u0ca8\u0cc0\u0cb5\u0cc1. \u0caf\u0cbe\u0cb5\u0cbe\u0c97\u0cb2\u0cc2\u00a0 \u0c92\u0ca4\u0ccd\u0ca4\u0ca1\u0ca6\u0cb2\u0ccd\u0cb2\u0cbf\u0caf\u0cc7 \u0c86\u0ca1\u0cac\u0cc7\u0c95\u0cbe\u0c97\u0cc1\u0ca4\u0ccd\u0ca4\u0ca6\u0cc6\u0caf\u0cc7?\u0caf\u0cbe\u0cb5\u0cc1\u0ca6\u0cc7 \u0c9f\u0cc2\u0cb0\u0ccd\u0ca8\u0cbf\u0caf\u0cbf\u0cb0\u0cb2\u0cbf, \u0ca8\u0ca8\u0ccd\u0ca8 \u0cb0\u0cbe\u0c9c\u0ccd\u0caf\u0ca6 \u0c9c\u0ca8 \u0ca8\u0ca8\u0ccd\u0ca8\u0cbf\u0c82\u0ca6 \u0c89\u0ca4\u0ccd\u0ca4\u0cae \u0caa\u0ccd\u0cb0\u0ca6\u0cb0\u0ccd\u0cb6\u0ca8 \u0ca8\u0cbf\u0cb0\u0cc0\u0c95\u0ccd\u0cb7\u0cc6 \u0cae\u0cbe\u0ca1\u0cc1\u0ca4\u0ccd\u0ca4\u0cbe\u0cb0\u0cc6. \u0cb0\u0cbe\u0cb7\u0ccd\u0c9f\u0ccd\u0cb0\u0cc0\u0caf \u0ca4\u0c82\u0ca1 \u0ca6\u0cb2\u0ccd\u0cb2\u0cbf \u0c86\u0ca1\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0ca8\u0ca8\u0ccd\u0ca8\u0c82\u0ca4\u0cc6\u0caf\u0cc7 \u0c86\u0c97 \u0cac\u0cc7\u0c95\u0cc6\u0c82\u0ca6\u0cc1 \u0cac\u0caf\u0cb8\u0cc1\u0ca4\u0ccd\u0ca4\u0cbe\u0cb0\u0cc6. \u0ca8\u0cbe\u0ca8\u0cc1 \u0cad\u0cbe\u0cb0\u0ca4 \u0ca4\u0c82\u0ca1\u0ca6\u0cb2\u0ccd\u0cb2\u0cbf \u0c86\u0ca1\u0cbf\u0ca6\u0ccd\u0ca6\u0cb0\u0cbf\u0c82\u0ca6\u00a0 \u0cb8\u0cbe\u0c95\u0cb7\u0ccd\u0c9f\u0cc1 \u0caf\u0cc1\u0cb5 \u0c86\u0c9f\u0c97\u0cbe\u0cb0\u0cb0\u0cb0\u0cbf\u0c97\u0cc6 \u0cb8\u0ccd\u0cab\u0cc2\u0cb0\u0ccd\u0ca4\u0cbf \u0cb8\u0cbf\u0c95\u0ccd\u0c95\u0cbf\u0ca6\u0cc6. \u0c86\u0ca6\u0ccd\u0ca6\u0cb0\u0cbf\u0c82\u0ca6 \u0c92\u0ca4\u0ccd\u0ca4\u0ca1\u0cb5\u0cbf\u0ca6\u0ccd\u0ca6\u0cc7 \u0c87\u0cb0\u0cc1\u0ca4\u0ccd\u0ca4\u0ca6\u0cc6. \u0cae\u0cc1\u0c82\u0ca6\u0cbf\u0ca8 \u0c9f\u0cc2\u0cb0\u0ccd\u0ca8\u0cbf\u0caf \u0cb5\u0cc7\u0cb3\u0cc6\u0c97\u0cc6 \u0c9c\u0cae\u0ccd\u0cae\u0cc1 \u0cae\u0ca4\u0ccd\u0ca4\u0cc1 \u0c95\u0cbe\u0cb6\u0ccd\u0cae\u0cc0\u0cb0\u0ca6\u0cbf\u0c82\u0ca6 \u0cae\u0ca4\u0ccd\u0ca4\u0cb7\u0ccd\u0c9f\u0cc1 \u0c86\u0c9f\u0c97\u0cbe\u0cb0\u0cb0\u0cc1 \u0c90\u0caa\u0cbf\u0c8e\u0cb2\u0ccd\u200c\u0ca8\u0cb2\u0ccd\u0cb2\u0cbf \u0c86\u0ca1\u0cac\u0cc7\u0c95\u0cc6\u0ca8\u0ccd\u0ca8\u0cc1\u0cb5 \u0c86\u0cb8\u0cc6 \u0ca8\u0ca8\u0ccd\u0ca8\u0ca6\u0cc1.", "* \u0c85\u0cad\u0ccd\u0caf\u0cbe\u0cb8 \u0ca8\u0ca1\u0cc6\u0cb8\u0cb2\u0cc1 \u0c9c\u0cae\u0ccd\u0cae\u0cc1 \u0cae\u0ca4\u0ccd\u0ca4\u0cc1 \u0c95\u0cbe\u0cb6\u0ccd\u0cae\u0cc0\u0cb0\u0ca6\u0cb2\u0ccd\u0cb2\u0cbf \u0c87\u0cb0\u0cc1\u0cb5 \u0cb8\u0ccc\u0cb2\u0cad\u0ccd\u0caf\u0c97\u0cb3 \u0cac\u0c97\u0ccd\u0c97\u0cc6 \u0cb9\u0cc7\u0cb3\u0cbf?\u0caf\u0cc1\u0cb5 \u0c86\u0c9f\u0c97\u0cbe\u0cb0\u0cb0\u0cbf\u0c97\u0cc6 \u0ca8\u0cae\u0ccd\u0cae \u0cb0\u0cbe\u0c9c\u0ccd\u0caf \u0c95\u0ccd\u0cb0\u0cbf\u0c95\u0cc6\u0c9f\u0ccd\u200c \u0cb8\u0c82\u0cb8\u0ccd\u0ca5\u0cc6\u0caf\u0cbf\u0c82\u0ca6 \u0cb9\u0cc6\u0c9a\u0ccd\u0c9a\u0cc1 \u0cb8\u0ccc\u0cb2\u0cad\u0ccd\u0caf \u0ca6\u0cca\u0cb0\u0cc6\u0caf\u0cc1\u0cb5\u0cc1\u0ca6\u0cbf\u0cb2\u0ccd\u0cb2.\u00a0 \u0cac\u0cc7\u0c97\u0ca8\u0cc6 \u0cae\u0cc1\u0c82\u0c9a\u0cc2\u0ca3\u0cbf\u0c97\u0cc6 \u0cac\u0cb0\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cbe\u0c97\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c86\u0ca6\u0ccd\u0ca6\u0cb0\u0cbf\u0c82\u0ca6 \u0ca8\u0cae\u0ccd\u0cae\u0cb2\u0ccd\u0cb2\u0cbf\u0ca8 \u0c86\u0c9f\u0c97\u0cbe\u0cb0\u0cb0\u0cc1 \u0c95\u0cb0\u0ccd\u0ca8\u0cbe\u0c9f\u0c95, \u0ca6\u0cc6\u0cb9\u0cb2\u0cbf, \u0cae\u0cc1\u0c82\u0cac\u0cc8\u0c97\u0cc6 \u0cb9\u0ccb\u0c97\u0cbf \u0c85\u0cb2\u0ccd\u0cb2\u0cbf \u0c95\u0ccd\u0cb0\u0cbf\u0c95\u0cc6\u0c9f\u0ccd\u200c \u0c95\u0ccd\u0cb2\u0cac\u0ccd \u0cb8\u0cc7\u0cb0\u0cbf\u0c95\u0cca\u0cb3\u0ccd\u0cb3\u0cc1\u0ca4\u0ccd\u0ca4\u0cbe\u0cb0\u0cc6. \u0cb9\u0cc0\u0c97\u0cbe\u0c97\u0cbf \u0ca8\u0cae\u0ccd\u0cae \u0cb0\u0cbe\u0c9c\u0ccd\u0caf\u0ca6\u0cb2\u0ccd\u0cb2\u0cbf \u0c95\u0ccd\u0cb0\u0cbf\u0c95\u0cc6\u0c9f\u0ccd\u200c \u0cb9\u0cbf\u0c82\u0ca6\u0cc1\u0cb3\u0cbf\u0caf\u0cc1\u0ca4\u0ccd\u0ca4\u0cbf\u0ca6\u0cc6.", "\u0c97\u0cc6\u0cb3\u0cc6\u0caf\u0ca8 \u0ca8\u0cc6\u0ca8\u0cc6\u0ca6\u0cc1\u2008\u0cad\u0cbe\u0cb5\u0cc1\u0c95\u0cb0\u0cbe\u0ca6 \u0cb0\u0cb8\u0cc2\u0cb2\u0ccd\u200c\u0cb6\u0ccd\u0cb0\u0cc0\u0ca8\u0c97\u0cb0\u0ca6 \u0cb9\u0c82\u0ca6\u0ccd\u0cb5\u0cbe\u0cb0\u0cbe\u0ca6\u0cb2\u0ccd\u0cb2\u0cbf \u0c8e\u0cb0\u0ca1\u0cc1 \u0ca6\u0cbf\u0ca8\u0c97\u0cb3 \u0cb9\u0cbf\u0c82\u0ca6\u0cc6 \u0ca8\u0ca1\u0cc6\u0ca6 \u0cb9\u0cbf\u0c82\u0cb8\u0cbe\u0c9a\u0cbe \u0cb0\u0ca6\u0cb2\u0ccd\u0cb2\u0cbf \u0cae\u0cc3\u0ca4\u0caa\u0c9f\u0ccd\u0c9f \u0c9c\u0cae\u0ccd\u0cae\u0cc1 \u0cae\u0ca4\u0ccd\u0ca4\u0cc1 \u0c95\u0cbe\u0cb6\u0ccd\u0cae\u0cc0\u0cb0\u0ca6 \u0c89\u0ca6\u0caf\u0ccb\u0ca8\u0ccd\u0cae\u0cc1\u0c96 \u0c95\u0ccd\u0cb0\u0cbf\u0c95\u0cc6\u0c9f\u0cbf\u0c97 \u0ca8\u0caf\u0cc0\u0cae\u0ccd\u200c \u0c96\u0cbe\u0ca6\u0cbf \u0cac\u0c9f\u0ccd\u200c \u0c85\u0cb5\u0cb0\u0ca8\u0ccd\u0ca8\u0cc1 \u0ca8\u0cc6\u0ca8\u0caa\u0cbf\u0cb8\u0cbf\u0c95\u0cca\u0c82\u0ca1\u0cc1 \u0caa\u0cb0\u0ccd\u0cb5\u0cc7\u0c9c\u0ccd\u200c \u0cb0\u0cb8\u0cc2\u0cb2\u0ccd\u200c \u0cad\u0cbe\u0cb5\u0cc1\u0c95\u0cb0\u0cbe\u0ca6\u0cb0\u0cc1.", "\u2018\u0c9c\u0cae\u0ccd\u0cae\u0cc1 \u0cae\u0ca4\u0ccd\u0ca4\u0cc1 \u0c95\u0cbe\u0cb6\u0ccd\u0cae\u0cc0\u0cb0\u0ca6\u0cb2\u0ccd\u0cb2\u0cbf \u0cb8\u0cbe\u0c95\u0cb7\u0ccd\u0c9f\u0cc1 \u0caa\u0ccd\u0cb0\u0ca4\u0cbf\u0cad\u0cbe\u0ca8\u0ccd\u0cb5\u0cbf\u0ca4 \u0c86\u0c9f\u0c97\u0cbe\u0cb0\u0cb0\u0cc1 \u0c87\u0ca6\u0ccd\u0ca6\u0cbe\u0cb0\u0cc6. \u0c85\u0ca6\u0cc6\u0cb7\u0ccd\u0c9f\u0ccb \u0c95\u0ccd\u0cb0\u0cbf\u0c95\u0cc6\u0c9f\u0cbf\u0c97\u0cb0 \u0cac\u0ca6\u0cc1\u0c95\u0cc1 \u0cb9\u0cc0\u0c97\u0cc6 \u0c85\u0ca8\u0cbf\u0cb0\u0cc0\u0c95\u0ccd\u0cb7\u0cbf\u0ca4\u0cb5\u0cbe\u0c97\u0cbf \u0c85\u0c82\u0ca4\u0ccd\u0caf \u0c95\u0c82\u0ca1\u0cc1 \u0cac\u0cbf\u0ca1\u0cc1\u0ca4\u0ccd\u0ca4\u0ca6\u0cc6. \u0cb5\u0cbf\u0cb7\u0caf \u0ca4\u0cbf\u0cb3\u0cbf\u0ca6\u0cc1 \u0ca4\u0cc1\u0c82\u0cac\u0cbe \u0ca8\u0ccb\u0cb5\u0cbe\u0caf\u0cbf\u0ca4\u0cc1\u2019 \u0c8e\u0c82\u0ca6\u0cc1 \u0cb0\u0cb8\u0cc2\u0cb2\u0ccd\u200c \u0cb9\u0cc7\u0cb3\u0cbf\u0ca6\u0cb0\u0cc1.", "\u0cb9\u0c82\u0ca6\u0ccd\u0cb5\u0cbe\u0cb0\u0cbe\u0ca6\u0cb2\u0ccd\u0cb2\u0cbf \u0cb8\u0cc7\u0ca8\u0cc6\u0caf \u0caf\u0ccb\u0ca7\u0cb0\u0cca\u0cac\u0ccd\u0cac\u0cb0\u0cc1 \u0cb6\u0cbe\u0cb2\u0cbe \u0cac\u0cbe\u0cb2\u0c95\u0cbf \u0cae\u0cc7\u0cb2\u0cc6\u00a0 \u0cb2\u0cc8\u0c82\u0c97\u0cbf\u0c95 \u0ca6\u0ccc\u0cb0\u0ccd\u0c9c\u0ca8\u0ccd\u0caf \u0c8e\u0cb8\u0c97\u0cbf\u0ca6\u0ccd\u0ca6\u0cbe\u0cb0\u0cc6 \u0c8e\u0ca8\u0ccd\u0ca8\u0cc1\u0cb5 \u0cb8\u0cc1\u0ca6\u0ccd\u0ca6\u0cbf \u0cb9\u0cac\u0ccd\u0cac\u0cbf\u0ca4\u0ccd\u0ca4\u0cc1. \u0c86\u0ca6\u0ccd\u0ca6\u0cb0\u0cbf\u0c82\u0ca6 \u0c9c\u0ca8\u0cb0\u0cc1 \u0cb8\u0cc7\u0ca8\u0cbe \u0ca8\u0cc6\u0cb2\u0cc6\u0caf \u0cae\u0cc7\u0cb2\u0cc6 \u0ca6\u0cbe\u0cb3\u0cbf \u0ca8\u0ca1\u0cc6\u0cb8\u0cbf\u0ca6\u0ccd\u0ca6\u0cb0\u0cc1. \u0c87\u0ca6\u0ca8\u0ccd\u0ca8\u0cc1 \u0ca8\u0cbf\u0caf\u0c82\u0ca4\u0ccd\u0cb0\u0cbf\u0cb8\u0cb2\u0cc1 \u0cad\u0ca6\u0ccd\u0cb0\u0ca4\u0cbe \u0caa\u0ca1\u0cc6\u0c97\u0cb3\u0cc1 \u0c97\u0cc1\u0c82\u0ca1\u0cc1 \u0cb9\u0cbe\u0cb0\u0cbf\u0cb8\u0cbf\u0ca6\u0ccd\u0ca6\u0cb0\u0cc1. \u0c88 \u0cb5\u0cc7\u0cb3\u0cc6 18 \u0cb5\u0cb0\u0ccd\u0cb7\u0ca6 \u0ca8\u0caf\u0cc0\u0cae\u0ccd\u200c \u0cae\u0cc3\u0ca4\u0caa\u0c9f\u0ccd\u0c9f\u0cbf\u0ca6\u0ccd\u0ca6\u0cb0\u0cc1.\u0ca8\u0caf\u0cc0\u0cae\u0ccd\u200c \u0cb9\u0ccb\u0ca6 \u0cb5\u0cb0\u0ccd\u0cb7 19 \u0cb5\u0cb0\u0ccd\u0cb7\u0ca6 \u0c92\u0cb3\u0c97\u0cbf\u0ca8\u0cb5\u0cb0 \u0c9f\u0cc2\u0cb0\u0ccd\u0ca8\u0cbf\u0c97\u0cc6 \u0cb0\u0cbe\u0c9c\u0ccd\u0caf \u0ca4\u0c82\u0ca1\u0c95\u0ccd\u0c95\u0cc6 \u0c86\u0caf\u0ccd\u0c95\u0cc6\u0caf\u0cbe\u0c97\u0cbf\u0ca6\u0ccd\u0ca6\u0cb0\u0cc1. \u0cb5\u0cbf\u0cb5\u0cbf\u0ca7 \u0cb6\u0cbe\u0cb2\u0cbe \u0cae\u0c9f\u0ccd\u0c9f\u0ca6 \u0c9f\u0cc2\u0cb0\u0ccd\u0ca8\u0cbf\u0c97\u0cb3\u0cb2\u0ccd\u0cb2\u0cbf\u0caf\u0cc2 \u0c97\u0cae\u0ca8 \u0cb8\u0cc6\u0cb3\u0cc6\u0ca6\u0cbf\u0ca6\u0ccd\u0ca6\u0cb0\u0cc1.", "\u2018\u0cb8\u0ca8\u0ccd\u200c\u0cb0\u0cc8\u0cb8\u0cb0\u0ccd\u0cb8\u0ccd \u0c8e\u0ca6\u0cc1\u0cb0\u0cbf\u0ca8 \u0caa\u0c82\u0ca6\u0ccd\u0caf\u0ca6\u0cb2\u0ccd\u0cb2\u0cbf \u0c97\u0cc6\u0cb2\u0cc1\u0cb5\u0cc1 \u0caa\u0ca1\u0cc6\u0ca6 \u0c96\u0cc1\u0cb7\u0cbf\u0caf \u0cb2\u0ccd\u0cb2\u0cbf\u0ca6\u0ccd\u0ca6\u0cc6. \u0c86\u0ca6\u0cb0\u0cc6 \u0cb8\u0c82\u0cad\u0ccd\u0cb0\u0cae\u0cbe \u0c9a\u0cb0\u0ca3\u0cc6\u0caf\u0cb2\u0ccd\u0cb2\u0cbf\u0ca6\u0ccd\u0ca6 \u0cb5\u0cc7\u0cb3\u0cc6 \u0ca8\u0caf\u0cc0\u0cae\u0ccd\u200c \u0cb8\u0cbe\u0cb5\u0cbf\u0ca8 \u0cb8\u0cc1\u0ca6\u0ccd\u0ca6\u0cbf \u0c97\u0cca\u0ca4\u0ccd\u0ca4\u0cbe \u0caf\u0cbf\u0ca4\u0cc1. \u0cad\u0cb0\u0cb5\u0cb8\u0cc6\u0caf \u0c86\u0c9f\u0c97\u0cbe\u0cb0\u0ca8\u0cbe\u0c97\u0cbf\u0ca6\u0ccd\u0ca6 \u0c86\u0ca4\u0ca8 \u0c9c\u0cca\u0ca4\u0cc6 \u0ca4\u0cc6\u0c97\u0cc6\u0cb8\u0cbf\u0c95\u0cca\u0c82\u0ca1 \u0cab\u0ccb\u0c9f\u0cca \u0c97\u0cb3\u0cc1 \u0c88\u0c97\u0cb2\u0cc2 \u0ca8\u0ca8\u0ccd\u0ca8 \u0cac\u0cb3\u0cbf\u0caf\u0cbf\u0cb5\u0cc6. \u0c88\u2008\u0c98\u0c9f\u0ca8\u0cc6 \u0ca4\u0cc1\u0c82\u0cac\u0cbe \u0ca8\u0ccb\u0cb5\u0cc1\u0c82\u0c9f\u0cc1 \u0cae\u0cbe\u0ca1\u0cbf\u0ca6\u0cc6\u2019 \u0c8e\u0c82\u0ca6\u0cc1 \u0cb0\u0cb8\u0cc2\u0cb2\u0ccd\u200c \u0cac\u0cc7\u0cb8\u0cb0 \u0cb5\u0ccd\u0caf\u0c95\u0ccd\u0ca4\u0caa\u0ca1\u0cbf\u0cb8\u0cbf\u0ca6\u0cb0\u0cc1.", "\u0cae\u0cc1\u0c96\u0ccd\u0caf\u0cbe\u0c82\u0cb6\u0c97\u0cb3\u0cc1* \u0cae\u0cca\u0ca6\u0cb2\u0cc1 \u0cb8\u0ca8\u0ccd\u200c\u0cb0\u0cc8\u0cb8\u0cb0\u0ccd\u0cb8\u0ccd \u0ca4\u0c82\u0ca1\u0ca6\u0cb2\u0ccd\u0cb2\u0cbf\u0ca6\u0ccd\u0ca6 \u0cb0\u0cb8\u0cc2\u0cb2\u0ccd\u200c* 2014 \u0cb0\u0cb2\u0ccd\u0cb2\u0cbf \u0c85\u0c82\u0ca4\u0cb0 \u0cb0\u0cbe\u0cb7\u0ccd\u0c9f\u0ccd\u0cb0\u0cc0\u0caf \u0c95\u0ccd\u0cb0\u0cbf\u0c95\u0cc6\u0c9f\u0cbf\u0c97\u0cc6 \u0caa\u0ca6\u0cbe\u0cb0\u0ccd\u0caa\u0ca3\u0cc6 \u0cae\u0cbe\u0ca1\u0cbf\u0ca6\u0ccd\u0ca6\u0cb0\u0cc1* \u0cad\u0cbe\u0ca8\u0cc1\u0cb5\u0cbe\u0cb0 \u0c86\u0cb0\u0ccd\u200c\u0cb8\u0cbf\u0cac\u0cbf\u2013\u0ca1\u0cc7\u0cb0\u0ccd\u200c\u0ca1\u0cc6\u0cb5\u0cbf\u0cb2\u0ccd\u0cb8\u0ccd\u200c \u0caa\u0cc8\u0caa\u0ccb\u0c9f\u0cbf"], "title": "\u0c9a\u0cbf\u0ca8\u0ccd\u0ca8\u0cb8\u0ccd\u0cb5\u0cbe\u0cae\u0cbf\u0caf\u0cb2\u0ccd\u0cb2\u0cbf \u0cb8\u0ccd\u0caa\u0cbf\u0ca8\u0ccd\u0ca8\u0cb0\u0ccd\u200c\u0c97\u0cb3\u0cbf\u0c97\u0cc6 \u0ca8\u0cc8\u0c9c \u0cb8\u0cb5\u0cbe\u0cb2\u0cc1"},
{"url": "http://www.prajavani.net/article/%E0%B2%9F%E0%B3%86%E0%B2%A8%E0%B2%BF%E0%B2%B8%E0%B3%8D%E2%80%8C-%E0%B2%A8%E0%B2%BF%E0%B2%A4%E0%B2%BF%E0%B2%A8%E0%B3%8D%E2%80%8C-%E0%B2%9A%E0%B2%BE%E0%B2%82%E0%B2%AA%E0%B2%BF%E0%B2%AF%E0%B2%A8%E0%B3%8D%E2%80%8C", "content": ["\u0cac\u0cc6\u0c82\u0c97\u0cb3\u0cc2\u0cb0\u0cc1: \u0cb6\u0ccd\u0cb0\u0cc7\u0caf\u0cbe\u0c82\u0c95 \u0cb0\u0cb9\u0cbf\u0ca4 \u0c86\u0c9f\u0c97\u0cbe\u0cb0 \u0ca8\u0cbf\u0ca4\u0cbf\u0ca8\u0ccd \u0c8e\u0ca8\u0ccd\u200c. \u0cb0\u0cc6\u0ca1\u0ccd\u0ca1\u0cbf \u0cb9\u0cbe\u0c97\u0cc2 \u0c85\u0c97\u0ccd\u0cb0 \u0cb6\u0ccd\u0cb0\u0cc7\u0caf\u0cbe\u0c82\u0c95\u0ca6 \u0ca8\u0cc8\u0cb6\u0cbe \u0cb6\u0ccd\u0cb0\u0cc0\u0cb5\u0cbe\u0cb8\u0ccd\u0ca4\u0cb5\u0ccd\u200c \u0c87\u0cb2\u0ccd\u0cb2\u0cbf \u0ca8\u0ca1\u0cc6\u0ca6 16 \u0cb5\u0cb0\u0ccd\u0cb7\u0ca6\u0cca\u0cb3\u0c97\u0cbf\u0ca8\u0cb5\u0cb0 \u0c8e\u0c90\u0c9f\u0cbf\u0c8e \u0c9f\u0ccd\u0caf\u0cbe\u0cb2\u0cc6\u0c82\u0c9f\u0ccd\u200c \u0cb8\u0cb0\u0ca3\u0cbf \u0c9f\u0cc6\u0ca8\u0cbf\u0cb8\u0ccd\u200c \u0c9f\u0cc2\u0cb0\u0ccd\u0ca8\u0cbf\u0caf\u0cb2\u0ccd\u0cb2\u0cbf\u00a0 \u0c95\u0ccd\u0cb0\u0cae\u0cb5\u0cbe\u0c97\u0cbf \u0cac\u0cbe\u0cb2\u0c95\u0cb0 \u0cae\u0ca4\u0ccd\u0ca4\u0cc1 \u0cac\u0cbe\u0cb2\u0c95\u0cbf\u0caf\u0cb0 \u0cb5\u0cbf\u0cad\u0cbe\u0c97\u0c97\u0cb3\u0cb2\u0ccd\u0cb2\u0cbf \u0c9a\u0cbe\u0c82\u0caa\u0cbf\u0caf\u0ca8\u0ccd\u200c \u0c86\u0c97\u0cbf\u0ca6\u0ccd\u0ca6\u0cbe\u0cb0\u0cc6.\u0c95\u0cc6\u0c8e\u0cb8\u0ccd\u200c\u0c8e\u0cb2\u0ccd\u200c\u0c9f\u0cbf\u0c8e \u0c85\u0c82\u0c95\u0ca3\u0ca6\u0cb2\u0ccd\u0cb2\u0cbf \u0ca8\u0ca1\u0cc6\u0ca6 \u0cac\u0cbe\u0cb2\u0c95\u0cb0 \u0cb8\u0cbf\u0c82\u0c97\u0cb2\u0ccd\u0cb8\u0ccd\u200c \u0cb5\u0cbf\u0cad\u0cbe\u0c97\u0ca6 \u0cab\u0cc8\u0ca8\u0cb2\u0ccd\u200c \u0caa\u0c82\u0ca6\u0ccd\u0caf\u0ca6\u0cb2\u0ccd\u0cb2\u0cbf \u0ca8\u0cbf\u0ca4\u0cbf\u0ca8\u0ccd\u200c 6\u20133, 6\u20132\u0cb0\u0cb2\u0ccd\u0cb2\u0cbf \u0c9c\u0cbf. \u0cae\u0ca8\u0cc0\u0cb7\u0ccd\u200c \u0c85\u0cb5\u0cb0\u0ca8\u0ccd\u0ca8\u0cc1 \u0cae\u0ca3\u0cbf\u0cb8\u0cbf\u0ca6\u0cb0\u0cc1.\u0cb8\u0cc6\u0cae\u0cbf\u0cab\u0cc8\u0ca8\u0cb2\u0ccd\u200c\u0ca8\u0cb2\u0ccd\u0cb2\u0cbf \u0cae\u0ca8\u0cc0\u0cb7\u0ccd\u200c 6\u20132, 6\u20134\u0cb0\u0cb2\u0ccd\u0cb2\u0cbf \u0c8e.\u0ca6\u0cc0\u0caa\u0c95\u0ccd\u200c \u0c8e\u0ca6\u0cc1\u0cb0\u0cc2, \u0ca8\u0cbf\u0ca4\u0cbf\u0ca8\u0ccd\u200c 7\u20135, 6\u20132\u0cb0\u0cb2\u0ccd\u0cb2\u0cbf \u0c85\u0cb0\u0ccd\u0c9c\u0cc1\u0ca8\u0ccd\u200c \u0cb6\u0ccd\u0cb0\u0cc0\u0cb0\u0cbe\u0cae\u0ccd\u200c \u0cae\u0cc7\u0cb2\u0cc2 \u0c9c\u0caf\u0c97\u0cb3\u0cbf\u0cb8\u0cbf \u0cab\u0cc8\u0ca8\u0cb2\u0ccd\u200c \u0ca4\u0cb2\u0cc1\u0caa\u0cbf\u0ca6\u0ccd\u0ca6\u0cb0\u0cc1.", "\u0cac\u0cbe\u0cb2\u0c95\u0cbf\u0caf\u0cb0 \u0cb8\u0cbf\u0c82\u0c97\u0cb2\u0ccd\u0cb8\u0ccd\u200c \u0cb5\u0cbf\u0cad\u0cbe\u0c97\u0ca6\u0cb2\u0ccd\u0cb2\u0cbf \u0ca8\u0cc8\u0cb6\u0cbe 7\u20135, 6\u20132\u0cb0\u0cb2\u0ccd\u0cb2\u0cbf \u0ca8\u0cbe\u0cb2\u0ccd\u0c95\u0ca8\u0cc7 \u0cb6\u0ccd\u0cb0\u0cc7\u0caf\u0cbe\u0c82\u0c95\u0ca6 \u0c8e\u0cae\u0ccd\u200c. \u0cb8\u0ca8\u0cbf\u0caf\u0cbe \u0cae\u0cb8\u0c82\u0ca6\u0ccd \u0c8e\u0ca6\u0cc1\u0cb0\u0cc1 \u0c9c\u0caf\u0c97\u0cb3\u0cbf\u0cb8\u0cbf\u0ca6\u0cb0\u0cc1.\u0cb8\u0cc6\u0cae\u0cbf\u0cab\u0cc8\u0ca8\u0cb2\u0ccd\u200c\u0ca8\u0cb2\u0ccd\u0cb2\u0cbf \u0ca8\u0cc8\u0cb6\u0cbe 6\u20133, 6\u20132\u0cb0\u0cb2\u0ccd\u0cb2\u0cbf \u0cb0\u0cbf\u0ca4\u0cc1 \u0c85\u0c97\u0cb0\u0ccd\u0cb5\u0cbe\u0cb2\u0ccd\u200c \u0cb5\u0cbf\u0cb0\u0cc1\u0ca6\u0ccd\u0ca7\u0cb5\u0cc2, \u0cb8\u0ca8\u0cbf\u0caf\u0cbe 6\u20131, 6\u20130\u0cb0\u0cb2\u0ccd\u0cb2\u0cbf \u0cb8\u0cbe\u0c97\u0cb0\u0cbf\u0c95\u0cbe \u0cb8\u0ccb\u0ca8\u0cbf \u0cae\u0cc7\u0cb2\u0cc2 \u0c97\u0cc6\u0cb2\u0cc1\u0cb5\u0cc1 \u0caa\u0ca1\u0cc6\u0ca6\u0cc1 \u0cab\u0cc8\u0ca8\u0cb2\u0ccd\u200c \u0caa\u0ccd\u0cb0\u0cb5\u0cc7\u0cb6\u0cbf\u0cb8\u0cbf\u0ca6\u0ccd\u0ca6\u0cb0\u0cc1.", "\u0cac\u0cbe\u0cb2\u0c95\u0cb0 \u0ca1\u0cac\u0cb2\u0ccd\u0cb8\u0ccd\u200c \u0cb5\u0cbf\u0cad\u0cbe\u0c97\u0ca6 \u0caa\u0cc8\u0caa\u0ccb\u0c9f\u0cbf\u0caf\u0cb2\u0ccd\u0cb2\u0cbf \u0cae\u0ca8\u0cc0\u0cb7\u0ccd\u200c \u0cae\u0ca4\u0ccd\u0ca4\u0cc1 \u0c8e. \u0ca6\u0cc0\u0caa\u0c95\u0ccd 6\u20133, 7\u20135\u0cb0\u0cb2\u0ccd\u0cb2\u0cbf \u0cb0\u0cbf\u0cb7\u0cbf \u0caa\u0cb5\u0c82\u0ca4\u0ccd\u200c \u0cae\u0ca4\u0ccd\u0ca4\u0cc1 \u0cb9\u0cc7\u0cae\u0c82\u0ca4\u0ccd\u200c \u0cb0\u0cbe\u0cae\u0ccd\u200c \u0cb5\u0cbf\u0cb0\u0cc1\u0ca6\u0ccd\u0ca7 \u0c97\u0cc6\u0ca6\u0ccd\u0ca6\u0cb0\u0cc1."], "title": "\u0c9f\u0cc6\u0ca8\u0cbf\u0cb8\u0ccd\u200c: \u0ca8\u0cbf\u0ca4\u0cbf\u0ca8\u0ccd\u200c \u0c9a\u0cbe\u0c82\u0caa\u0cbf\u0caf\u0ca8\u0ccd\u200c"},
{"url": "http://www.prajavani.net/article/%E0%B2%AE%E0%B2%B9%E0%B2%BF%E0%B2%B3%E0%B2%BE-%E0%B2%95%E0%B2%AC%E0%B2%A1%E0%B3%8D%E0%B2%A1%E0%B2%BF-%E0%B2%AC%E0%B3%86%E0%B2%82%E0%B2%97%E0%B2%B3%E0%B3%82%E0%B2%B0%E0%B3%81-%E0%B2%A4%E0%B2%82%E0%B2%A1%E0%B2%95%E0%B3%8D%E0%B2%95%E0%B3%86-%E0%B2%AA%E0%B3%8D%E0%B2%B0%E0%B2%B6%E0%B2%B8%E0%B3%8D%E0%B2%A4%E0%B2%BF", "content": ["\u0cb9\u0cc1\u0cac\u0ccd\u0cac\u0cb3\u0ccd\u0cb3\u0cbf: \u0cac\u0cc6\u0c82\u0c97\u0cb3\u0cc2\u0cb0\u0cc1 \u0ca8\u0c97\u0cb0 \u0ca4\u0c82\u0ca1\u0ca6\u0cb5\u0cb0\u0cc1 \u0cac\u0cc6\u0cb3\u0c97\u0cbe\u0cb5\u0cbf \u0c9c\u0cbf\u0cb2\u0ccd\u0cb2\u0cc6 \u0cb9\u0cc1\u0c95\u0ccd\u0c95\u0cc7\u0cb0\u0cbf \u0ca4\u0cbe\u0cb2\u0ccd\u0cb2\u0cc2\u0c95\u0cbf\u0ca8 \u0ca8\u0cc7\u0cb0\u0cb2\u0cbf \u0c97\u0ccd\u0cb0\u0cbe\u0cae\u0ca6 \u0cac\u0cb8\u0cb5\u0cc7\u0cb6\u0ccd\u0cb5\u0cb0 \u0c9c\u0cbe\u0ca4\u0ccd\u0cb0\u0cbe \u0cae\u0cb9\u0ccb\u0ca4\u0ccd\u0cb8\u0cb5\u0ca6 \u0c85\u0c82\u0c97\u0cb5\u0cbe\u0c97\u0cbf \u0ca8\u0ca1\u0cc6\u0ca6 \u0c85\u0c82\u0ca4\u0cb0\u0cb0\u0cbe\u0c9c\u0ccd\u0caf \u0cae\u0c9f\u0ccd\u0c9f\u0ca6 \u0cae\u0cb9\u0cbf\u0cb3\u0cbe \u0c95\u0cac\u0ca1\u0ccd\u0ca1\u0cbf \u0c9f\u0cc2\u0cb0\u0ccd\u0ca8\u0cbf\u0caf \u0caa\u0ccd\u0cb0\u0cb6\u0cb8\u0ccd\u0ca4\u0cbf \u0c97\u0cc6\u0ca6\u0ccd\u0ca6\u0cc1\u0c95\u0cca\u0c82\u0ca1\u0cb0\u0cc1.\u0c97\u0cc1\u0cb0\u0cc1\u0cb5\u0cbe\u0cb0 \u0cae\u0ca7\u0ccd\u0caf\u0cb0\u0cbe\u0ca4\u0ccd\u0cb0\u0cbf \u0cb9\u0cca\u0ca8\u0cb2\u0cc1 \u0cac\u0cc6\u0cb3\u0c95\u0cbf\u0ca8\u0cb2\u0ccd\u0cb2\u0cbf \u0ca8\u0ca1\u0cc6\u0ca6 \u0cab\u0cc8\u0ca8\u0cb2\u0ccd\u200c \u0caa\u0c82\u0ca6\u0ccd\u0caf\u0ca6\u0cb2\u0ccd\u0cb2\u0cbf \u0cac\u0cc6\u0c82\u0c97\u0cb3\u0cc2\u0cb0\u0cc1 \u0cae\u0cb9\u0cbf\u0cb3\u0cc6\u0caf\u0cb0\u0cc1 \u0cae\u0cc1\u0c82\u0cac\u0cc8\u0ca8 \u0c9c\u0cc8 \u0cb9\u0ca8\u0cc1\u0cae\u0cbe\u0ca8\u0ccd\u200c \u0ca4\u0c82\u0ca1\u0cb5\u0ca8\u0ccd\u0ca8\u0cc1 25\u201321\u0cb0\u0cbf\u0c82\u0ca6 \u0cae\u0ca3\u0cbf\u0cb8\u0cbf\u0ca6\u0cb0\u0cc1.", "\u0cb0\u0cc8\u0ca1\u0cbf\u0c82\u0c97\u0ccd\u200c\u0ca8\u0cb2\u0ccd\u0cb2\u0cbf \u0cae\u0cbf\u0c82\u0c9a\u0cbf\u0ca6 \u0ca6\u0cbf\u0cb5\u0ccd\u0caf\u0cbe \u0cae\u0ca4\u0ccd\u0ca4\u0cc1 \u0c95\u0ccd\u0caf\u0cbe\u0c9a\u0cbf\u0c82\u0c97\u0ccd\u200c \u0caa\u0cb0\u0cbf\u0ca3\u0cbf\u0ca4\u0cc6 \u0ca6\u0cc0\u0caa\u0cbe \u0c85\u0cb5\u0cb0 \u0c89\u0ca4\u0ccd\u0ca4\u0cae \u0caa\u0ccd\u0cb0\u0ca6\u0cb0\u0ccd\u0cb6\u0ca8\u0ca6 \u0cac\u0cb2\u0ca6\u0cbf\u0c82\u0ca6 \u0cac\u0cc6\u0c82\u0c97\u0cb3\u0cc2\u0cb0\u0cc1 \u0ca4\u0c82\u0ca1 \u0c86\u0cb0\u0c82\u0cad\u0ca6\u0cbf\u0c82\u0ca6\u0cb2\u0cc7 \u0caa\u0c82\u0ca6\u0ccd\u0caf\u0ca6 \u0cae\u0cc7\u0cb2\u0cc6 \u0cb9\u0cbf\u0ca1\u0cbf\u0ca4 \u0cb8\u0cbe\u0ca7\u0cbf\u0cb8\u0cbf\u0ca4\u0cc1. \u0cae\u0cc1\u0c82\u0cac\u0cc8 \u0ca4\u0c82\u0ca1 \u0caa\u0ccd\u0cb0\u0ca4\u0cbf \u0cb9\u0ccb\u0cb0\u0cbe\u0c9f \u0cae\u0cbe\u0ca1\u0cbf\u0ca6\u0cb0\u0cc2 \u0c9c\u0caf \u0c95\u0cb8\u0cbf\u0ca6\u0cc1\u0c95\u0cca\u0cb3\u0ccd\u0cb3\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cbe\u0c97\u0cb2\u0cbf\u0cb2\u0ccd\u0cb2.", "\u0cb8\u0cc6\u0cae\u0cbf\u0cab\u0cc8\u0ca8\u0cb2\u0ccd\u200c\u0ca8\u0cb2\u0ccd\u0cb2\u0cbf \u0cac\u0cc6\u0c82\u0c97\u0cb3\u0cc2\u0cb0\u0cc1 \u0ca8\u0c97\u0cb0 \u0ca4\u0c82\u0ca1 \u0c95\u0cca\u0cb2\u0ccd\u0cb2\u0cbe\u0caa\u0cc1\u0cb0 \u0c9c\u0cbf\u0cb2\u0ccd\u0cb2\u0cbe \u0caa\u0c82\u0c9a\u0cbe\u0caf\u0ccd\u0ca4\u0cbf \u0ca4\u0c82\u0ca1\u0cb5\u0ca8\u0ccd\u0ca8\u0cc1 27\u201325\u0cb0\u0cbf\u0c82\u0ca6 \u0cae\u0ca4\u0ccd\u0ca4\u0cc1 \u0c9c\u0cc8 \u0cb9\u0ca8\u0cc1\u0cae\u0cbe\u0ca8\u0ccd \u0ca4\u0c82\u0ca1 \u0cac\u0cc6\u0cb3\u0c97\u0cbe\u0cb5\u0cbf\u0caf \u0cb8\u0cbe\u0ca7\u0ca8\u0cbe \u0ca4\u0c82\u0ca1\u0cb5\u0ca8\u0ccd\u0ca8\u0cc1 36\u201328\u0cb0\u0cbf\u0c82\u0ca6 \u0cb8\u0ccb\u0cb2\u0cbf\u0cb8\u0cbf\u0ca4\u0cc1."], "title": "\u0cae\u0cb9\u0cbf\u0cb3\u0cbe \u0c95\u0cac\u0ca1\u0ccd\u0ca1\u0cbf: \u0cac\u0cc6\u0c82\u0c97\u0cb3\u0cc2\u0cb0\u0cc1 \u0ca4\u0c82\u0ca1\u0c95\u0ccd\u0c95\u0cc6 \u0caa\u0ccd\u0cb0\u0cb6\u0cb8\u0ccd\u0ca4\u0cbf"},
{"url": "http://www.prajavani.net/article/2019%E0%B2%B0%E0%B2%BF%E0%B2%82%E0%B2%A6-%E0%B2%97%E0%B3%8D%E0%B2%B2%E0%B3%8B%E0%B2%AC%E0%B2%B2%E0%B3%8D%E2%80%8C-%E0%B2%B9%E0%B2%BE%E0%B2%95%E0%B2%BF-%E0%B2%B2%E0%B3%80%E0%B2%97%E0%B3%8D%E2%80%8C-%E0%B2%8E%E0%B2%AB%E0%B3%8D%E0%B2%90%E0%B2%8E%E0%B2%9A%E0%B3%8D", "content": ["\u0c87\u0caa\u0cca, \u0cae\u0cb2\u0cc7\u0cb7\u0ccd\u0caf\u0cbe (\u0caa\u0cbf\u0c9f\u0cbf\u0c90): \u0c85\u0c82\u0ca4\u0cb0\u0cb0\u0cbe\u0cb7\u0ccd\u0c9f\u0ccd\u0cb0\u0cc0\u0caf \u0cb9\u0cbe\u0c95\u0cbf \u0cb8\u0c82\u0cb8\u0ccd\u0ca5\u0cc6 \u0c9a\u0cbe\u0c82\u0caa\u0cbf\u0caf\u0ca8\u0ccd\u0cb8\u0ccd\u200c \u0c9f\u0ccd\u0cb0\u0ccb\u0cab\u0cbf\u0caf\u0ca8\u0ccd\u0ca8\u0cc1 \u0c95\u0cc8\u0cac\u0cbf\u0c9f\u0ccd\u0c9f\u0cc1\u00a0 2019 \u0cb0\u0cbf\u0c82\u0ca6 \u0ca8\u0cc2\u0ca4\u0ca8\u0cb5\u0cbe\u0c97\u0cbf \u0c97\u0ccd\u0cb2\u0ccb\u0cac\u0cb2\u0ccd \u0cb9\u0cbe\u0c95\u0cbf \u0cb2\u0cc0\u0c97\u0ccd\u200c \u0c9f\u0cc2\u0cb0\u0ccd\u0ca8\u0cbf\u0caf\u0ca8\u0ccd\u0ca8\u0cc1 \u0caa\u0cb0\u0cbf\u0c9a\u0caf\u0cbf\u0cb8\u0cc1\u0cb5\u0cc1\u0ca6\u0cbe\u0c97\u0cbf \u0cb9\u0cc7\u0cb3\u0cbf\u0ca6\u0cc6.\u2018\u0cb9\u0cca\u0cb8\u0ca6\u0cbe\u0c97\u0cbf \u0c86\u0cb0\u0c82\u0cad\u0cb5\u0cbe\u0c97\u0cc1\u0cb5 \u0c9c\u0cbf\u0c8e\u0c9a\u0ccd\u200c\u0c8e\u0cb2\u0ccd\u200c \u0c9f\u0cc2\u0cb0\u0ccd\u0ca8\u0cbf\u0caf\u0cb2\u0ccd\u0cb2\u0cbf \u0c92\u0c9f\u0ccd\u0c9f\u0cc1 \u0c8f\u0cb3\u0cc1 \u0ca4\u0c82\u0ca1\u0c97\u0cb3\u0cc1 \u0c86\u0ca1\u0cb2\u0cbf\u0cb5\u0cc6. \u0ca8\u0cbe\u0cb2\u0ccd\u0c95\u0cc1 \u0ca4\u0cbf\u0c82\u0c97\u0cb3\u0cc1 \u0caa\u0c82\u0ca6\u0ccd\u0caf\u0c97\u0cb3\u0cc1 \u0ca8\u0ca1\u0cc6\u0caf\u0cb2\u0cbf\u0cb5\u0cc6\u2019 \u0c8e\u0c82\u0ca6\u0cc1 \u0c8e\u0cab\u0ccd\u200c\u0c90\u0c8e\u0c9a\u0ccd\u200c \u0c85\u0ca7\u0ccd\u0caf\u0c95\u0ccd\u0cb7 \u0cb2\u0cbf\u0caf\u0cbe\u0c82\u0ca1\u0ccd\u0cb0\u0cca \u0ca8\u0cc6\u0c97\u0ccd\u0cb0\u0cc6 \u0cb9\u0cc7\u0cb3\u0cbf\u0ca6\u0ccd\u0ca6\u0cbe\u0cb0\u0cc6.", "\u2018\u0cb9\u0cca\u0cb8\u0ca6\u0cbe\u0c97\u0cbf \u0c86\u0cb0\u0c82\u0cad\u0cb5\u0cbe\u0c97\u0cc1\u0cb5 \u0cb2\u0cc0\u0c97\u0ccd\u200c\u0ca8\u0cbf\u0c82\u0ca6 \u0cb9\u0cbe\u0c95\u0cbf \u0cb5\u0cbf\u0cb6\u0ccd\u0cb5 \u0cb2\u0cc0\u0c97\u0ccd\u200c \u0cb8\u0cc6\u0cae\u0cbf\u0cab\u0cc8\u0ca8\u0cb2\u0ccd\u0cb8\u0ccd\u200c \u0cb9\u0cbe\u0c97\u0cc2 \u0cab\u0cc8\u0ca8\u0cb2\u0ccd\u0cb8\u0ccd\u200c \u0c9f\u0cc2\u0cb0\u0ccd\u0ca8\u0cbf\u0caf\u0cb2\u0ccd\u0cb2\u0cc2 \u0c95\u0cc6\u0cb2\u0cb5\u0cc1 \u0cae\u0cb9\u0ca4\u0ccd\u0cb5\u0ca6 \u0cac\u0ca6\u0cb2\u0cbe\u0cb5\u0ca3\u0cc6\u0c97\u0cb3\u0cc1 \u0c86\u0c97\u0cb2\u0cbf\u0cb5\u0cc6\u2019 \u0c8e\u0c82\u0ca6\u0cc1 \u0ca8\u0cc6\u0c97\u0ccd\u0cb0\u0cc6 \u0cae\u0cbe\u0cb9\u0cbf\u0ca4\u0cbf \u0ca8\u0cc0\u0ca1\u0cbf\u0ca6\u0ccd\u0ca6\u0cbe\u0cb0\u0cc6."], "title": "2019\u0cb0\u0cbf\u0c82\u0ca6 \u0c97\u0ccd\u0cb2\u0ccb\u0cac\u0cb2\u0ccd\u200c \u0cb9\u0cbe\u0c95\u0cbf \u0cb2\u0cc0\u0c97\u0ccd\u200c  : \u0c8e\u0cab\u0ccd\u0c90\u0c8e\u0c9a\u0ccd"},
{"url": "http://www.prajavani.net/article/%E0%B2%9C%E0%B3%82%E0%B2%A8%E0%B2%BF%E0%B2%AF%E0%B2%B0%E0%B3%8D%E2%80%8C-%E0%B2%B9%E0%B2%BE%E0%B2%95%E0%B2%BF-%E0%B2%B5%E0%B2%BF%E0%B2%B6%E0%B3%8D%E0%B2%B5%E0%B2%95%E0%B2%AA%E0%B3%8D%E2%80%8C%E0%B2%97%E0%B3%86-%E0%B2%B6%E0%B3%80%E0%B2%98%E0%B3%8D%E0%B2%B0%E0%B2%A6%E0%B2%B2%E0%B3%8D%E0%B2%B2%E0%B3%87-%E0%B2%B8%E0%B3%8D%E0%B2%A5%E0%B2%B3-%E0%B2%A8%E0%B2%BF%E0%B2%97%E0%B2%A6%E0%B2%BF", "content": ["\u0c87\u0caa\u0cca, \u0cae\u0cb2\u0cc7\u0cb7\u0ccd\u0caf\u0cbe (\u0caa\u0cbf\u0c9f\u0cbf\u0c90): \u0cad\u0cbe\u0cb0\u0ca4 \u0ca6\u0cb2\u0ccd\u0cb2\u0cbf \u0ca8\u0ca1\u0cc6\u0caf\u0cb2\u0cbf\u0cb0\u0cc1\u0cb5 \u0c9c\u0cc2\u0ca8\u0cbf\u0caf\u0cb0\u0ccd\u200c \u0cb5\u0cbf\u0cb6\u0ccd\u0cb5\u0c95\u0caa\u0ccd\u200c \u0c9f\u0cc2\u0cb0\u0ccd\u0ca8\u0cbf\u0c97\u0cc6 \u0cb6\u0cc0\u0c98\u0ccd\u0cb0\u0ca6\u0cb2\u0ccd\u0cb2\u0cc7 \u0cb8\u0ccd\u0ca5\u0cb3 \u0ca8\u0cbf\u0cb0\u0ccd\u0ca7\u0cb0\u0cbf\u0cb8\u0cc1\u0cb5\u0cc1\u0ca6\u0cbe\u0c97\u0cbf \u0c85\u0c82\u0ca4\u0cb0\u0cb0\u0cbe\u0cb7\u0ccd\u0c9f\u0ccd\u0cb0\u0cc0\u0caf \u0cb9\u0cbe\u0c95\u0cbf \u0cb8\u0c82\u0cb8\u0ccd\u0ca5\u0cc6 \u0cb6\u0cc1\u0c95\u0ccd\u0cb0\u0cb5\u0cbe\u0cb0 \u0cb9\u0cc7\u0cb3\u0cbf\u0ca6\u0cc6.\u2018\u0cad\u0cbe\u0cb0\u0ca4\u0ca6\u0cb2\u0ccd\u0cb2\u0cbf \u0c88 \u0cb5\u0cb0\u0ccd\u0cb7 \u0c9c\u0cc2\u0ca8\u0cbf\u0caf\u0cb0\u0ccd\u200c \u0cb5\u0cbf\u0cb6\u0ccd\u0cb5\u0c95\u0caa\u0ccd\u200c \u0c86\u0caf\u0ccb\u0c9c\u0cbf \u0cb8\u0cb2\u0cbe\u0c97\u0cbf\u0ca6\u0cc6. \u0c86\u0ca6\u0cb0\u0cc6 \u0caa\u0c82\u0ca6\u0ccd\u0caf \u0ca8\u0ca1\u0cc6\u0caf\u0cc1\u0cb5 \u0cb8\u0ccd\u0ca5\u0cb3 \u0c87\u0ca8\u0ccd\u0ca8\u0cc2 \u0ca8\u0cbf\u0c97\u0ca7\u0cbf\u0caf\u0cbe\u0c97\u0cbf\u0cb2\u0ccd\u0cb2. \u0c88 \u0cac\u0c97\u0ccd\u0c97\u0cc6 \u0c92\u0c82\u0ca6\u0cc1 \u0cb5\u0cbe\u0cb0\u0ca6\u0cca\u0cb3\u0c97\u0cc6 \u0ca4\u0cc0\u0cb0\u0ccd\u0cae\u0cbe\u0ca8 \u0ca4\u0cc6\u0c97\u0cc6\u0ca6\u0cc1\u0c95\u0cca\u0cb3\u0ccd\u0cb3\u0cb2\u0cbe\u0c97\u0cc1\u0cb5\u0cc1\u0ca6\u0cc1\u2019 \u0c8e\u0c82\u0ca6\u0cc1 \u0c8e\u0cab\u0ccd\u200c\u0c90\u0c8e\u0c9a\u0ccd\u200c \u0c85\u0ca7\u0ccd\u0caf\u0c95\u0ccd\u0cb7 \u0cb2\u0cbf\u0caf\u0cbe\u0c82\u0ca1\u0ccd\u0cb0\u0cca \u0ca8\u0cc6\u0c97\u0ccd\u0cb0\u0cc6 \u0cb9\u0cc7\u0cb3\u0cbf\u0ca6\u0ccd\u0ca6\u0cbe\u0cb0\u0cc6.", "\u2018\u0cad\u0cc1\u0cb5\u0ca8\u0cc7\u0cb6\u0ccd\u0cb5\u0cb0 \u0c85\u0ca5\u0cb5\u0cbe \u0cb2\u0c96\u0ca8\u0ccc \u0ca8\u0c97\u0cb0\u0ca6\u0cb2\u0ccd\u0cb2\u0cbf \u0caa\u0c82\u0ca6\u0ccd\u0caf \u0ca8\u0ca1\u0cc6\u0cb8\u0cc1\u0cb5 \u0cb8\u0cbe\u0ca7\u0ccd\u0caf\u0ca4\u0cc6 \u0c87\u0ca6\u0cc6\u2019 \u0c8e\u0c82\u0ca6\u0cc1 \u0ca8\u0cc6\u0c97\u0ccd\u0cb0\u0cc6 \u0cae\u0cbe\u0cb9\u0cbf\u0ca4\u0cbf \u0ca8\u0cc0\u0ca1\u0cbf\u0ca6\u0cb0\u0cc1.", "\u0cae\u0cb2\u0cc7\u0cb7\u0ccd\u0caf\u0cbe\u0ca6\u0cb2\u0ccd\u0cb2\u0cbf \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0cb8\u0cc1\u0cb2\u0ccd\u0ca4\u0cbe\u0ca8\u0ccd\u200c \u0c85\u0c9c\u0ccd\u0cb2\u0cbe\u0ca8\u0ccd\u200c \u0cb7\u0cbe \u0c95\u0caa\u0ccd\u200c \u0c9f\u0cc2\u0cb0\u0ccd\u0ca8\u0cbf\u0caf \u0cb5\u0cc7\u0cb3\u0cc6 \u0c85\u0cb5\u0cb0\u0cc1 \u0cae\u0cbe\u0ca4\u0ca8\u0cbe\u0ca1\u0cbf\u0ca6\u0cb0\u0cc1.\u00a0 2013\u0cb0 \u0c9c\u0cc2\u0ca8\u0cbf \u0caf\u0cb0\u0ccd\u200c \u0cb5\u0cbf\u0cb6\u0ccd\u0cb5\u0c95\u0caa\u0ccd\u200c \u0c9f\u0cc2\u0cb0\u0ccd\u0ca8\u0cbf \u0ca8\u0cb5\u0ca6\u0cc6\u0cb9\u0cb2\u0cbf \u0caf\u0cb2\u0ccd\u0cb2\u0cbf \u0c86\u0caf\u0ccb\u0c9c\u0ca8\u0cc6\u0c97\u0cca\u0c82\u0ca1\u0cbf\u0ca4\u0ccd\u0ca4\u0cc1."], "title": "\u0c9c\u0cc2\u0ca8\u0cbf\u0caf\u0cb0\u0ccd\u200c \u0cb9\u0cbe\u0c95\u0cbf \u0cb5\u0cbf\u0cb6\u0ccd\u0cb5\u0c95\u0caa\u0ccd\u200c\u0c97\u0cc6 \u0cb6\u0cc0\u0c98\u0ccd\u0cb0\u0ca6\u0cb2\u0ccd\u0cb2\u0cc7 \u0cb8\u0ccd\u0ca5\u0cb3 \u0ca8\u0cbf\u0c97\u0ca6\u0cbf"},
{"url": "http://www.prajavani.net/article/%E0%B2%87%E0%B2%82%E0%B2%A6%E0%B3%81-%E0%B2%AE%E0%B3%81%E0%B2%82%E0%B2%AC%E0%B3%88-%E0%B2%B5%E0%B2%BF%E0%B2%B0%E0%B3%81%E0%B2%A6%E0%B3%8D%E0%B2%A7-%E0%B2%AA%E0%B2%82%E0%B2%A6%E0%B3%8D%E0%B2%AF-%E0%B2%B9%E0%B3%8D%E0%B2%AF%E0%B2%BE%E0%B2%9F%E0%B3%8D%E0%B2%B0%E0%B2%BF%E0%B2%95%E0%B3%8D%E2%80%8C-%E0%B2%9C%E0%B2%AF%E0%B2%A6%E0%B2%A4%E0%B3%8D%E0%B2%A4-%E0%B2%B2%E0%B2%AF%E0%B2%A8%E0%B3%8D%E0%B2%B8%E0%B3%8D%E2%80%8C-%E0%B2%95%E0%B2%A3%E0%B3%8D%E0%B2%A3%E0%B3%81", "content": ["\u0cae\u0cc1\u0c82\u0cac\u0cc8 (\u0caa\u0cbf\u0c9f\u0cbf\u0c90): \u0c86\u0ca1\u0cbf\u0cb0\u0cc1\u0cb5 \u0c8e\u0cb0\u0ca1\u0cc2 \u0caa\u0c82\u0ca6\u0ccd\u0caf\u0c97\u0cb3\u0cb2\u0ccd\u0cb2\u0cbf \u0c97\u0cc6\u0cb2\u0cc1\u0cb5\u0cc1 \u0caa\u0ca1\u0cc6\u0ca6\u0cc1 \u0c9a\u0cca\u0c9a\u0ccd\u0c9a\u0cb2 \u0c9f\u0cc2\u0cb0\u0ccd\u0ca8\u0cbf\u0caf\u0cb2\u0ccd\u0cb2\u0cbf \u0c97\u0cae\u0ca8 \u0cb8\u0cc6\u0cb3\u0cc6\u0ca6\u0cbf\u0cb0\u0cc1\u0cb5 \u0cb9\u0cca\u0cb8 \u0ca4\u0c82\u0ca1 \u0c97\u0cc1\u0c9c\u0cb0\u0cbe\u0ca4\u0ccd\u200c \u0cb2\u0caf\u0ca8\u0ccd\u0cb8\u0ccd \u0c90\u0caa\u0cbf\u0c8e\u0cb2\u0ccd\u200c \u0c92\u0c82\u0cac\u0ca4\u0ccd\u0ca4\u0ca8\u0cc7 \u0c86\u0cb5\u0cc3\u0ca4\u0ccd\u0ca4\u0cbf\u0caf\u0cb2\u0ccd\u0cb2\u0cbf \u0cb9\u0ccd\u0caf\u0cbe\u0c9f\u0ccd\u0cb0\u0cbf\u0c95\u0ccd\u200c \u0c9c\u0caf\u0ca6 \u0cae\u0cc7\u0cb2\u0cc6 \u0c95\u0ca3\u0ccd\u0ca3\u0cc1 \u0c87\u0c9f\u0ccd\u0c9f\u0cbf\u0ca6\u0cc6. \u0c87\u0ca6\u0c95\u0ccd\u0c95\u0cbe\u0c97\u0cbf \u0c87\u0cb2\u0ccd\u0cb2\u0cbf\u0ca8 \u0cb5\u0cbe\u0c82\u0c96\u0cc6\u0ca1\u0cc6 \u0c95\u0ccd\u0cb0\u0cc0\u0ca1\u0cbe\u0c82 \u0c97\u0ca3\u0ca6\u0cb2\u0ccd\u0cb2\u0cbf \u0cb6\u0ca8\u0cbf\u0cb5\u0cbe\u0cb0 \u0ca8\u0ca1\u0cc6\u0caf\u0cb2\u0cbf\u0cb0\u0cc1\u0cb5 \u0caa\u0c82\u0ca6\u0ccd\u0caf\u0ca6\u0cb2\u0ccd\u0cb2\u0cbf \u0cae\u0cc1\u0c82\u0cac\u0cc8 \u0c8e\u0ca6\u0cc1\u0cb0\u0cc1 \u0caa\u0cc8\u0caa\u0ccb\u0c9f\u0cbf \u0ca8\u0ca1\u0cc6\u0cb8\u0cb2\u0cbf\u0ca6\u0cc6.\u0c9a\u0cc1\u0c9f\u0cc1\u0c95\u0cc1 \u0c95\u0ccd\u0cb0\u0cbf\u0c95\u0cc6\u0c9f\u0ccd\u200c\u0ca8 \u0caa\u0cb0\u0cbf\u0ca3\u0ca4 \u0cac\u0ccd\u0caf\u0cbe\u0c9f\u0ccd\u0cb8\u0ccd\u200c \u0cae\u0ca8\u0ccd \u0cb8\u0cc1\u0cb0\u0cc7\u0cb6\u0ccd \u0cb0\u0cc8\u0ca8\u0cbe \u0ca8\u0cbe\u0caf\u0c95\u0ca4\u0ccd\u0cb5\u0ca6 \u0cb2\u0caf\u0ca8\u0ccd\u0cb8\u0ccd \u0ca4\u0c82\u0ca1 \u0ca4\u0ca8\u0ccd\u0ca8 \u0cae\u0cca\u0ca6\u0cb2 \u0caa\u0c82\u0ca6\u0ccd\u0caf\u0ca6\u0cb2\u0ccd\u0cb2\u0cbf \u0c95\u0cbf\u0c82\u0c97\u0ccd\u0cb8\u0ccd\u200c \u0c87\u0cb2\u0cc6\u0cb5\u0cc6\u0ca8\u0ccd \u0caa\u0c82\u0c9c\u0cbe\u0cac\u0ccd \u0c8e\u0ca6\u0cc1\u0cb0\u0cc1 \u0c90\u0ca6\u0cc1 \u0cb5\u0cbf\u0c95\u0cc6\u0c9f\u0ccd\u200c\u0c97\u0cb3 \u0c97\u0cc6\u0cb2\u0cc1\u0cb5\u0cc1 \u0caa\u0ca1\u0cc6 \u0ca6\u0cbf\u0ca4\u0ccd\u0ca4\u0cc1. \u0c97\u0cc1\u0cb0\u0cc1\u0cb5\u0cbe\u0cb0 \u0ca8\u0ca1\u0cc6\u0ca6 \u0c87\u0ca8\u0ccd\u0ca8\u0cca\u0c82\u0ca6\u0cc1 \u0caa\u0c82\u0ca6\u0ccd\u0caf\u0ca6\u0cb2\u0ccd\u0cb2\u0cbf \u0cae\u0cb9\u0cc7\u0c82\u0ca6\u0ccd\u0cb0 \u0cb8\u0cbf\u0c82\u0c97\u0ccd \u0ca6\u0ccb\u0ca8\u0cbf \u0cb8\u0cbe\u0cb0\u0ca5\u0ccd\u0caf\u0ca6 \u0cb0\u0cc8\u0cb8\u0cbf\u0c82\u0c97\u0ccd \u0caa\u0cc1\u0ca3\u0cc6 \u0cb8\u0cc2\u0caa\u0cb0\u0ccd\u200c\u0c9c\u0cc8\u0c82\u0c9f\u0ccd\u0cb8\u0ccd\u200c \u0cb5\u0cbf\u0cb0\u0cc1\u0ca6\u0ccd\u0ca7 \u0c8f\u0cb3\u0cc1 \u0cb5\u0cbf\u0c95\u0cc6\u0c9f\u0ccd\u200c\u0c97\u0cb3\u0cbf\u0c82\u0ca6 \u0c9c\u0caf \u0cb8\u0cbe\u0ca7\u0cbf\u0cb8\u0cbf\u0ca4\u0ccd\u0ca4\u0cc1.", "\u0c89\u0ca4\u0ccd\u0ca4\u0cae \u0cb2\u0caf\u0ca6\u0cb2\u0ccd\u0cb2\u0cbf\u0cb0\u0cc1\u0cb5 \u0c86\u0ccd\u0caf\u0cb0\u0ca8\u0ccd \u0cab\u0cbf\u0c82\u0c9a\u0ccd\u200c, \u0cac\u0ccd\u0cb0\u0cc6\u0c82\u0ca1\u0ca8\u0ccd \u0cae\u0cc6\u0c95\u0ccd\u0cb2\u0cae\u0ccd\u200c, \u0cb0\u0cc8\u0ca8\u0cbe, \u0ca1\u0ccd\u0cb5\u0cc7\u0ca8\u0ccd\u200c \u0cac\u0ccd\u0cb0\u0cbe\u0cb5\u0cca, \u0ca6\u0cbf\u0ca8\u0cc7\u0cb6\u0ccd \u0c95\u0cbe\u0cb0\u0ccd\u0ca4\u0cbf\u0c95\u0ccd\u200c, \u0c85\u0c95\u0ccd\u0cb7\u0caf\u0ca6\u0cc0\u0caa\u0ccd\u200c \u0ca8\u0cbe\u0ca5\u0ccd \u0c85\u0cb5\u0cb0\u0ca8\u0ccd\u0ca8\u0cc1 \u0c92\u0cb3 \u0c97\u0cca\u0c82\u0ca1\u0cbf\u0cb0\u0cc1\u0cb5 \u0cb2\u0caf\u0ca8\u0ccd\u0cb8\u0ccd \u0ca4\u0c82\u0ca1 \u0cac\u0ccd\u0caf\u0cbe\u0c9f\u0cbf\u0c82\u0c97\u0ccd \u0cb5\u0cbf\u0cad\u0cbe\u0c97\u0ca6\u0cb2\u0ccd\u0cb2\u0cbf \u0cac\u0cb2\u0cbf\u0cb7\u0ccd\u0ca0\u0cb5\u0cbe\u0c97\u0cbf\u0ca6\u0cc6. \u0caa\u0cc1\u0ca3\u0cc6 \u0ca8\u0cc0\u0ca1\u0cbf\u0ca6\u0ccd\u0ca6 164 \u0cb0\u0ca8\u0ccd\u200c\u0c97\u0cb3 \u0cb8\u0cb5\u0cbe\u0cb2\u0cbf\u0ca8 \u0c97\u0cc1\u0cb0\u0cbf\u0caf\u0ca8\u0ccd\u0ca8\u0cc1 \u0cb2\u0caf\u0ca8\u0ccd\u0cb8\u0ccd \u0ca4\u0c82\u0ca1 \u0cb8\u0cc1\u0cb2 \u0cad\u0cb5\u0cbe\u0c97\u0cbf \u0cae\u0cc1\u0c9f\u0ccd\u0c9f\u0cbf\u0ca6\u0ccd\u0ca6\u0cc7 \u0c87\u0ca6\u0c95\u0ccd\u0c95\u0cc6 \u0cb8\u0cbe\u0c95\u0ccd\u0cb7\u0cbf. \u0cab\u0cbf\u0c82\u0c9a\u0ccd\u200c \u0c85\u0cb0\u0ccd\u0ca7\u0cb6\u0ca4\u0c95 \u0cae\u0ca4\u0ccd\u0ca4\u0cc1 \u0cae\u0cc6\u0c95\u0ccd\u0cb2\u0cae\u0ccd 49 \u0cb0\u0ca8\u0ccd \u0c97\u0cb3\u0cbf\u0cb8\u0cbf \u0c88 \u0c97\u0cc6\u0cb2\u0cc1\u0cb5\u0cbf\u0ca8\u0cb2\u0ccd\u0cb2\u0cbf \u0caa\u0ccd\u0cb0\u0cae\u0cc1\u0c96 \u0caa\u0cbe\u0ca4\u0ccd\u0cb0 \u0cb5\u0cb9\u0cbf\u0cb8\u0cbf\u0ca6\u0ccd\u0ca6\u0cb0\u0cc1.\u00a0", "\u0cb5\u0cbf\u0cb6\u0ccd\u0cb5\u0cbe\u0cb8\u0ca6\u0cb2\u0ccd\u0cb2\u0cbf \u0cae\u0cc1\u0c82\u0cac\u0cc8: \u0c9f\u0cc2\u0cb0\u0ccd\u0ca8\u0cbf\u0caf\u0cb2\u0ccd\u0cb2\u0cbf \u0c8e\u0cb0\u0ca1\u0cc1 \u0cac\u0cbe\u0cb0\u0cbf \u0c9a\u0cbe\u0c82\u0caa\u0cbf\u0caf\u0ca8\u0ccd\u200c \u0c86\u0c97\u0cbf\u0cb0\u0cc1\u0cb5 \u0cae\u0cc1\u0c82\u0cac\u0cc8 \u0c87\u0c82\u0ca1\u0cbf\u0caf\u0ca8\u0ccd\u0cb8\u0ccd \u0ca4\u0c82\u0ca1 \u0c92\u0c82\u0cac \u0ca4\u0ccd\u0ca4\u0ca8\u0cc7 \u0c86\u0cb5\u0cc3\u0ca4\u0ccd\u0ca4\u0cbf\u0caf \u0cae\u0cca\u0ca6\u0cb2 \u0caa\u0c82\u0ca6\u0ccd\u0caf\u0ca6\u0cb2\u0ccd\u0cb2\u0cbf \u0caa\u0cc1\u0ca3\u0cc6 \u0cb5\u0cbf\u0cb0\u0cc1\u0ca6\u0ccd\u0ca7 \u0cb8\u0ccb\u0ca4\u0cbf\u0ca4\u0ccd\u0ca4\u0cc1. \u0cb9\u0cbf\u0c82\u0ca6\u0cbf\u0ca8 \u0caa\u0c82\u0ca6\u0ccd\u0caf\u0ca6\u0cb2\u0ccd\u0cb2\u0cbf\u00a0 \u0c95\u0ccb\u0cb2\u0ccd\u0c95\u0ca4\u0ccd\u0ca4 \u0ca8\u0cc8\u0c9f\u0ccd \u0cb0\u0cc8\u0ca1\u0cb0\u0ccd\u0cb8\u0ccd\u200c \u0ca4\u0c82\u0ca1\u0cb5\u0ca8\u0ccd\u0ca8\u0cc1 \u0c86\u0cb0\u0cc1 \u0cb5\u0cbf\u0c95\u0cc6\u0c9f\u0ccd\u200c\u0c97\u0cb3\u0cbf\u0c82\u0ca6 \u0cae\u0ca3\u0cbf\u0cb8\u0cbf \u0cb0\u0ccb\u0cb9\u0cbf\u0ca4\u0ccd \u0cb6\u0cb0\u0ccd\u0cae\u0cbe \u0ca8\u0cbe\u0caf\u0c95 \u0ca4\u0ccd\u0cb5\u0ca6 \u0ca4\u0c82\u0ca1 \u0cb5\u0cbf\u0cb6\u0ccd\u0cb5\u0cbe\u0cb8\u00a0 \u0cb9\u0cc6\u0c9a\u0ccd\u0c9a\u0cbf\u0cb8\u0cbf\u0c95\u0cca\u0c82\u0ca1\u0cbf\u0ca6\u0cc6."], "title": "\u0c87\u0c82\u0ca6\u0cc1 \u0cae\u0cc1\u0c82\u0cac\u0cc8 \u0cb5\u0cbf\u0cb0\u0cc1\u0ca6\u0ccd\u0ca7 \u0caa\u0c82\u0ca6\u0ccd\u0caf: \u0cb9\u0ccd\u0caf\u0cbe\u0c9f\u0ccd\u0cb0\u0cbf\u0c95\u0ccd\u200c \u0c9c\u0caf\u0ca6\u0ca4\u0ccd\u0ca4 \u0cb2\u0caf\u0ca8\u0ccd\u0cb8\u0ccd\u200c \u0c95\u0ca3\u0ccd\u0ca3\u0cc1"},
{"url": "http://www.prajavani.net/article/%E0%B2%AA%E0%B3%8D%E0%B2%B0%E0%B2%B6%E0%B2%B8%E0%B3%8D%E0%B2%A4%E0%B2%BF%E0%B2%97%E0%B2%BE%E0%B2%97%E0%B2%BF-%E0%B2%AD%E0%B2%BE%E0%B2%B0%E0%B2%A4%E2%80%93%E0%B2%86%E0%B2%B8%E0%B3%8D%E0%B2%9F%E0%B3%8D%E0%B2%B0%E0%B3%87%E0%B2%B2%E0%B2%BF%E0%B2%AF%E0%B2%BE-%E0%B2%AA%E0%B3%88%E0%B2%AA%E0%B3%8B%E0%B2%9F%E0%B2%BF", "content": ["\u0c87\u0caa\u0cca, \u0cae\u0cb2\u0cc7\u0cb7\u0ccd\u0caf\u0cbe (\u0caa\u0cbf\u0c9f\u0cbf\u0c90):\u00a0 \u0cae\u0cb9\u0ca4\u0ccd\u0cb5\u0ca6 \u0cb2\u0cc0\u0c97\u0ccd \u0caa\u0c82\u0ca6\u0ccd\u0caf\u0ca6\u0cb2\u0ccd\u0cb2\u0cbf \u0c86\u0ca4\u0cbf\u0ca5\u0cc7\u0caf \u0cae\u0cb2\u0cc7\u0cb7\u0ccd\u0caf\u0cbe \u0ca4\u0c82\u0ca1\u0cb5\u0ca8\u0ccd\u0ca8\u0cc1 \u0cac\u0c97\u0ccd\u0c97\u0cc1\u0cac\u0ca1\u0cbf\u0ca6 \u0cad\u0cbe\u0cb0\u0ca4\u00a0 25\u0ca8\u0cc7 \u0cb5\u0cb0\u0ccd\u0cb7\u0ca6 \u0c85\u0c9c\u0ccd\u0cb2\u0cbe\u0ca8\u0ccd\u200c \u0cb7\u0cbe \u0c95\u0caa\u0ccd\u200c \u0cb9\u0cbe\u0c95\u0cbf \u0c9f\u0cc2\u0cb0\u0ccd\u0ca8\u0cbf\u0caf\u0cb2\u0ccd\u0cb2\u0cbf \u0cab\u0cc8\u0ca8\u0cb2\u0ccd\u200c \u0caa\u0ccd\u0cb0\u0cb5\u0cc7 \u0cb6\u0cbf\u0cb8\u0cbf\u0ca4\u0cc1. \u0cb8\u0cb0\u0ccd\u0ca6\u0cbe\u0cb0\u0ccd\u200c \u0cb8\u0cbf\u0c82\u0c97\u0ccd \u0ca8\u0cbe\u0caf\u0c95\u0ca4\u0ccd\u0cb5\u0ca6 \u0cad\u0cbe\u0cb0\u0ca4\u0c95\u0ccd\u0c95\u0cc6 \u0c92\u0cb2\u0cbf\u0ca6 \u0c88 \u0c97\u0cc6\u0cb2\u0cc1\u0cb5\u0cc1 \u0cb9\u0cbe\u0cb2\u0cbf \u0c9a\u0cbe\u0c82\u0caa\u0cbf\u0caf\u0ca8\u0ccd\u200c \u0ca8\u0ccd\u0caf\u0cc2\u0c9c\u0cbf\u0cb2\u0cc6\u0c82\u0ca1\u0ccd \u0ca4\u0c82\u0ca1\u0cb5\u0ca8\u0ccd\u0ca8\u0cc1 \u0ca8\u0cbf\u0cb0\u0cbe\u0cb8\u0cc6\u0c97\u0cc6 \u0c95\u0ca1\u0cb2\u0cbf\u0c97\u0cc6 \u0ca8\u0cc2\u0c95\u0cbf\u0ca4\u0cc1.\u0cb6\u0cc1\u0c95\u0ccd\u0cb0\u0cb5\u0cbe\u0cb0 \u0ca8\u0ca1\u0cc6\u0ca6 \u0c95\u0cca\u0ca8\u0cc6\u0caf \u0cb2\u0cc0\u0c97\u0ccd \u0caa\u0c82\u0ca6\u0ccd\u0caf\u0ca6\u0cb2\u0ccd\u0cb2\u0cbf \u0cad\u0cbe\u0cb0\u0ca4 6\u20131 \u0c97\u0ccb\u0cb2\u0cc1\u0c97 \u0cb3\u0cbf\u0c82\u0ca6 \u0c9c\u0caf\u0cad\u0cc7\u0cb0\u0cbf \u0cae\u0cca\u0cb3\u0c97\u0cbf\u0cb8\u0cbf\u0ca4\u0cc1. \u0c88 \u0caa\u0c82\u0ca6\u0ccd\u0caf\u0c95\u0ccd\u0c95\u0cc2 \u0cae\u0cca\u0ca6\u0cb2\u0cc1 \u0ca8\u0ccd\u0caf\u0cc2\u0c9c\u0cbf\u0cb2\u0cc6\u0c82\u0ca1\u0ccd\u200c \u0ca4\u0c82\u0ca1 \u0c92\u0c82\u0cac\u0ca4\u0ccd\u0ca4\u0cc1 \u0caa\u0cbe\u0caf\u0cbf\u0c82\u0c9f\u0ccd\u0cb8\u0ccd\u200c\u0ca8\u0cbf\u0c82\u0ca6 \u0caa\u0cbe\u0caf\u0cbf\u0c82\u0c9f\u0ccd\u0cb8\u0ccd \u0caa\u0c9f\u0ccd\u0c9f\u0cbf\u0caf\u0cb2\u0ccd\u0cb2\u0cbf \u0c8e\u0cb0\u0ca1\u0ca8\u0cc7 \u0cb8\u0ccd\u0ca5\u0cbe\u0ca8 \u0ca6\u0cb2\u0ccd\u0cb2\u0cbf\u0ca4\u0ccd\u0ca4\u0cc1. \u0cb5\u0cbf\u0cb6\u0ccd\u0cb5 \u0c9a\u0cbe\u0c82\u0caa\u0cbf\u0caf\u0ca8\u0ccd\u200c\u2008\u0c86\u0cb8\u0ccd\u0c9f\u0ccd\u0cb0\u0cc7 \u0cb2\u0cbf\u0caf\u0cbe \u0c85\u0c97\u0ccd\u0cb0\u0cb8\u0ccd\u0ca5\u0cbe\u0ca8 \u0cb9\u0cca\u0c82\u0ca6\u0cbf \u0cab\u0cc8\u0ca8\u0cb2\u0ccd \u0ca4\u0cb2\u0cc1\u0caa\u0cbf\u0ca4\u0ccd\u0ca4\u0cc1.", "\u0caa\u0ccd\u0cb0\u0cb6\u0cb8\u0ccd\u0ca4\u0cbf \u0cb8\u0cc1\u0ca4\u0ccd\u0ca4\u0cc1 \u0ca4\u0cb2\u0cc1\u0caa\u0cb2\u0cc1 \u0cad\u0cbe\u0cb0\u0ca4\u0c95\u0ccd\u0c95\u0cc6 \u0c97\u0cc6\u0cb2\u0cc1\u0cb5\u0cc1 \u0c85\u0ca8\u0cbf\u0cb5\u0cbe\u0cb0\u0ccd\u0caf\u0cb5\u0cbe\u0c97\u0cbf\u0ca4\u0ccd\u0ca4\u0cc1. \u0c92\u0c82\u0ca6\u0cc1 \u0cb5\u0cc7\u0cb3\u0cc6 \u0cad\u0cbe\u0cb0\u0ca4 \u0cb8\u0ccb\u0ca4\u0cbf\u0ca6\u0ccd\u0ca6\u0cb0\u0cc6 \u0cab\u0cc8\u0ca8\u0cb2\u0ccd \u0caa\u0ccd\u0cb0\u0cb5\u0cc7 \u0cb6\u0cbf\u0cb8\u0cc1\u0cb5 \u0c85\u0cb5\u0c95\u0cbe\u0cb6 \u0c95\u0cbf\u0cb5\u0cc0\u0cb8\u0ccd\u200c\u00a0 \u0c87\u0ca6\u0c95\u0ccd\u0c95\u0cc6 \u0cad\u0cbe\u0cb0 \u0ca4\u0ca6 \u0c86\u0c9f\u0c97\u0cbe\u0cb0\u0cb0\u0cc1 \u0c85\u0cb5\u0c95\u0cbe\u0cb6 \u0c95\u0cca\u0ca1\u0cb2\u0cbf\u0cb2\u0ccd\u0cb2.", "\u0c86\u0ca6\u0ccd\u0ca6\u0cb0\u0cbf\u0c82\u0ca6\u00a0 \u0c88 \u0caa\u0c82\u0ca6\u0ccd\u0caf\u0cb5\u0ca8\u0ccd\u0ca8\u0cc1 \u0ca8\u0ccd\u0caf\u0cc2\u0c9c\u0cbf \u0cb2\u0cc6\u0c82\u0ca1\u0ccd \u0c86\u0c9f\u0c97\u0cbe\u0cb0\u0cb0\u0cc1 \u0c85\u0ca4\u0ccd\u0caf\u0c82\u0ca4 \u0c95\u0cc1\u0ca4\u0cc2\u0cb9\u0cb2\u0ca6\u0cbf\u0c82\u0ca6 \u0cb5\u0cc0\u0c95\u0ccd\u0cb7\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0cae\u0cca\u0ca6\u0cb2 \u0c8e\u0cb0\u0ca1\u0cc1 \u0c95\u0ccd\u0cb5\u0cbe\u0cb0\u0ccd\u0c9f\u0cb0\u0ccd\u200c\u0c97\u0cb3 \u0c86\u0c9f \u0cae\u0cc1\u0c97\u0cbf\u0caf\u0cc1\u0cb5 \u0cb5\u0cc7\u0cb3\u0cc6\u0c97\u0cc6 \u0cad\u0cbe\u0cb0\u0ca4 \u0caa\u0c82\u0ca6\u0ccd\u0caf\u0ca6 \u0cae\u0cc7\u0cb2\u0cc6 \u0cb9\u0cbf\u0ca1\u0cbf\u0ca4 \u0cb8\u0cbe\u0ca7\u0cbf\u0cb8\u0cbf\u0ca6\u0ccd\u0ca6 \u0c95\u0cbe\u0cb0\u0ca3 \u0c95\u0cbf\u0cb5\u0cc0\u0cb8\u0ccd\u200c \u0c86\u0c9f\u0c97\u0cbe\u0cb0\u0cb0\u0cc1 \u0ca8\u0cbf\u0cb0\u0cbe\u0cb8\u0cc6\u0caf\u0cb2\u0ccd\u0cb2\u0cbf \u0cae\u0cc1\u0cb3\u0cc1\u0c97\u0cbf \u0cb9\u0ccb\u0ca6\u0cb0\u0cc1. \u0c88 \u0ca4\u0c82\u0ca1 \u0cb6\u0ca8\u0cbf\u0cb5\u0cbe\u0cb0 \u0ca8\u0ca1\u0cc6\u0caf\u0cb2\u0cbf\u0cb0\u0cc1\u0cb5 \u0cb9\u0ccb\u0cb0\u0cbe\u0c9f\u0ca6\u0cb2\u0ccd\u0cb2\u0cbf \u0c95\u0c82\u0c9a\u0cbf\u0ca8 \u0caa\u0ca6\u0c95\u0c95\u0ccd\u0c95\u0cbe\u0c97\u0cbf \u0c86\u0ca4\u0cbf\u0ca5\u0cc7\u0caf\u0cb0\u0cc1 \u0c8e\u0ca6\u0cc1\u0cb0\u0cc1 \u0c86\u0ca1\u0cb2\u0cbf\u0ca6\u0cc6.", "\u0c9f\u0cc2\u0cb0\u0ccd\u0ca8\u0cbf\u0caf\u0cb2\u0ccd\u0cb2\u0cbf \u0c90\u0ca6\u0cc1 \u0cb8\u0cb2 \u0c9a\u0cbf\u0ca8\u0ccd\u0ca8 \u0c97\u0cc6\u0ca6\u0ccd\u0ca6\u0cbf\u0cb0\u0cc1\u0cb5 \u0cad\u0cbe\u0cb0\u0ca4 \u0ca4\u0c82\u0ca1 \u0cb6\u0ca8\u0cbf\u0cb5\u0cbe\u0cb0 \u0caa\u0ccd\u0cb0\u0cb6\u0cb8\u0ccd\u0ca4\u0cbf\u0c97\u0cbe\u0c97\u0cbf \u0c86\u0cb8\u0ccd\u0c9f\u0ccd\u0cb0\u0cc7\u0cb2\u0cbf\u0caf\u0cbe\u2008\u0c9c\u0cca\u0ca4\u0cc6 \u0caa\u0cc8\u0caa\u0ccb\u0c9f\u0cbf \u0ca8\u0ca1\u0cc6\u0cb8\u0cb2\u0cbf\u0cb5\u0cc6.", "\u0c95\u0cb0\u0ccd\u0ca8\u0cbe\u0c9f\u0c95\u0ca6 \u0c8e\u0cb8\u0ccd\u200c.\u0cb5\u0cbf. \u0cb8\u0cc1\u0ca8\u0cbf\u0cb2\u0ccd\u200c \u0c8e\u0cb0\u0ca1\u0ca8\u0cc7\u2008\u0ca8\u0cbf\u0cae\u0cbf\u0cb7\u0ca6\u0cb2\u0ccd\u0cb2\u0cbf \u0c97\u0ccb\u0cb2\u0cc1 \u0c97\u0cb3\u0cbf\u0cb8\u0cbf\u0ca6\u0cb0\u0cc1. \u0cb9\u0cb0\u0ccd\u0c9c\u0cbf\u0ca4\u0ccd\u200c \u0cb8\u0cbf\u0c82\u0c97\u0ccd (7\u0ca8\u0cc7 \u0ca8\u0cbf\u0cae\u0cbf\u0cb7), \u0cb0\u0cae\u0ca3\u0ca6\u0cc0\u0caa\u0ccd\u200c \u0cb8\u0cbf\u0c82\u0c97\u0ccd (25 \u0cae\u0ca4\u0ccd\u0ca4\u0cc1 39\u0ca8\u0cc7 \u0ca8\u0cbf\u0cae\u0cbf\u0cb7), \u0ca6\u0cbe\u0ca8\u0cc0\u0cb6\u0ccd \u0cae\u0cc1\u0c9c\u0ccd\u0ca4\u0cac\u0cbe (27\u0ca8\u0cc7 \u0ca8\u0cbf\u0cae\u0cbf\u0cb7) \u0cae\u0cc7\u0cb2\u0cbf\u0c82\u0ca6 \u0cae\u0cc7\u0cb2\u0cc6 \u0c97\u0ccb\u0cb2\u0cc1\u0c97\u0cb3\u0ca8\u0ccd\u0ca8\u0cc1 \u0cac\u0cbe\u0cb0\u0cbf\u0cb8\u0cbf \u0c8e\u0ca6\u0cc1\u0cb0\u0cbe\u0cb3\u0cbf \u0ca4\u0c82\u0ca1\u0ca6 \u0cae\u0cc7\u0cb2\u0cc6 \u0c92\u0ca4\u0ccd\u0ca4\u0ca1 \u0cb9\u0cc7\u0cb0\u0cbf\u0ca6\u0cb0\u0cc1.", "\u0cae\u0cb2\u0cc7\u0cb7\u0ccd\u0caf\u0cbe \u0ca4\u0c82\u0ca1 \u0cab\u0cc8\u0ca8\u0cb2\u0ccd \u0ca4\u0cb2\u0cc1\u0caa\u0cac\u0cc7\u0c95\u0cbf\u0ca6\u0ccd\u0ca6\u0cb0\u0cc6 \u0c88 \u0caa\u0c82\u0ca6\u0ccd\u0caf\u0ca6\u0cb2\u0ccd\u0cb2\u0cbf 7\u20130 \u0c97\u0ccb\u0cb2\u0cc1\u0c97\u0cb3 \u0c85\u0c82\u0ca4\u0cb0\u0ca6\u0cbf\u0c82\u0ca6 \u0c97\u0cc6\u0cb2\u0cc1\u0cb5\u0cc1 \u0caa\u0ca1\u0cc6\u0caf\u0cac\u0cc7\u0c95\u0cbf\u0ca4\u0ccd\u0ca4\u0cc1. \u0c88 \u0ca4\u0c82\u0ca1\u0c95\u0ccd\u0c95\u0cc6 60 \u0ca8\u0cbf\u0cae\u0cbf\u0cb7\u0c97\u0cb3 \u0caa\u0c82\u0ca6\u0ccd\u0caf\u0ca6\u0cb2\u0ccd\u0cb2\u0cbf \u0c97\u0cb3\u0cbf\u0cb8\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cbe\u0c97\u0cbf\u0ca6\u0ccd\u0ca6\u0cc1 \u0c92\u0c82\u0ca6\u0cc7 \u0c97\u0ccb\u0cb2\u0cc1. \u0cb6\u0cbe\u0cb0\u0cbf\u0cb2\u0ccd\u200c \u0cb6\u0cac\u0cbe\u0cb9\u0ccd 46\u0ca8\u0cc7 \u0ca8\u0cbf\u0cae\u0cbf\u0cb7\u0ca6\u0cb2\u0ccd\u0cb2\u0cbf \u0c97\u0ccb\u0cb2\u0cc1 \u0ca4\u0c82\u0ca6\u0cc1\u0c95\u0cca\u0c9f\u0ccd\u0c9f\u0cb0\u0cc1.", "\u0caa\u0c82\u0ca6\u0ccd\u0caf\u0ca6 \u0c95\u0cca\u0ca8\u0cc6\u0caf\u0cb2\u0ccd\u0cb2\u0cbf\u0caf\u0cc2\u2008\u0cad\u0cbe\u0cb0\u0ca4\u0ca6 \u0c97\u0ccb\u0cb2\u0cc1 \u0c97\u0cb3\u0cbf\u0cb8\u0cc1\u0cb5 \u0c93\u0c9f \u0cae\u0cc1\u0c82\u0ca6\u0cc1\u0cb5\u0cb0\u0cbf\u0caf\u0cbf\u0ca4\u0cc1. \u0c95\u0cca\u0ca8\u0cc6\u0caf\u0cb2\u0ccd\u0cb2\u0cbf \u0ca4\u0cb2\u0ccd\u0cb5\u0cc0\u0c82\u0ca6\u0cb0\u0ccd\u200c \u0cb8\u0cbf\u0c82\u0c97\u0ccd 50\u0ca8\u0cc7\u2008\u0ca8\u0cbf\u0cae\u0cbf\u0cb7\u0ca6\u0cb2\u0ccd\u0cb2\u0cbf \u0cb8\u0cca\u0c97\u0cb8\u0cbe\u0c97\u0cbf \u0c9a\u0cc6\u0c82\u0ca1\u0ca8\u0ccd\u0ca8\u0cc1 \u0c97\u0cc1\u0cb0\u0cbf \u0cb8\u0cc7\u0cb0\u0cbf\u0cb8\u0cbf \u0c97\u0cc6\u0cb2\u0cc1\u0cb5\u0cbf\u0ca8 \u0c85\u0c82\u0ca4\u0cb0 \u0cb9\u0cc6\u0c9a\u0ccd\u0c9a\u0cbf\u0cb8\u0cbf\u0ca6\u0cb0\u0cc1.", "\u0cad\u0cbe\u0cb0\u0ca4 \u0ca4\u0c82\u0ca1 2010\u0cb0\u0cb2\u0ccd\u0cb2\u0cbf\u00a0 \u0c95\u0cca\u0ca8\u0cc6\u0caf \u0cac\u0cbe\u0cb0\u0cbf\u0c97\u0cc6 \u0cab\u0cc8\u0ca8\u0cb2\u0ccd \u0ca4\u0cb2\u0cc1\u0caa\u0cbf \u0c9c\u0c82\u0c9f\u0cbf\u0caf\u0cbe\u0c97\u0cbf \u0caa\u0ccd\u0cb0\u0cb6\u0cb8\u0ccd\u0ca4\u0cbf \u0cb9\u0c82\u0c9a\u0cbf\u0c95\u0cca\u0c82\u0ca1\u0cbf\u0ca4\u0ccd\u0ca4\u0cc1. \u0c87\u0ca6\u0cc7 \u0cb5\u0cb0\u0ccd\u0cb7\u0ca6 \u0c86\u0c97\u0cb8\u0ccd\u0c9f\u0ccd\u200c\u0ca8\u0cb2\u0ccd\u0cb2\u0cbf \u0cb0\u0cbf\u0caf\u0cca \u0ca1\u0cbf \u0c9c\u0ca8\u0cc8\u0cb0\u0cca\u0ca6\u0cb2\u0ccd\u0cb2\u0cbf \u0c92\u0cb2\u0cbf\u0c82\u0caa\u0cbf\u0c95\u0ccd\u0cb8\u0ccd\u200c \u0ca8\u0ca1\u0cc6\u0caf\u0cb2\u0cbf\u0ca6\u0cc6. \u0c8e\u0cb0\u0ca1\u0cc1 \u0cb5\u0cb0\u0ccd\u0cb7\u0c97\u0cb3 \u0cb9\u0cbf\u0c82\u0ca6\u0cc6\u0caf\u0cc7 \u0c92\u0cb2\u0cbf\u0c82\u0caa\u0cbf\u0c95\u0ccd\u0cb8\u0ccd\u200c\u0c97\u0cc6 \u0c85\u0cb0\u0ccd\u0cb9\u0ca4\u0cc6 \u0c97\u0cb3\u0cbf\u0cb8\u0cbf\u0cb0\u0cc1\u0cb5 \u0cad\u0cbe\u0cb0\u0ca4 \u0ca4\u0c82\u0ca1\u0c95\u0ccd\u0c95\u0cc6 \u0c88 \u0cab\u0cc8\u0ca8\u0cb2\u0ccd\u200c \u0cb5\u0cbf\u0cb6\u0ccd\u0cb5 \u0c9a\u0cbe\u0c82\u0caa\u0cbf\u0caf\u0ca8\u0ccd \u0ca4\u0c82\u0ca1\u0ca6 \u0c8e\u0ca6\u0cc1\u0cb0\u0cc1 \u0cb8\u0cbe\u0cae\u0cb0\u0ccd\u0ca5\u0ccd\u0caf \u0cb8\u0cbe\u0cac\u0cc0\u0ca4\u0cc1 \u0cae\u0cbe\u0ca1\u0cb2\u0cc1 \u0c85\u0ca4\u0ccd\u0caf\u0cc1\u0ca4\u0ccd\u0ca4\u0cae \u0cb5\u0cc7\u0ca6\u0cbf\u0c95\u0cc6 \u0c8e\u0ca8\u0cbf\u0cb8\u0cbf\u0ca6\u0cc6. \u0caa\u0ccd\u0cb0\u0cb6\u0cb8\u0ccd\u0ca4\u0cbf \u0c97\u0cc6\u0ca6\u0ccd\u0ca6\u0cb0\u0cc6 \u0c92\u0cb2\u0cbf\u0c82\u0caa\u0cbf\u0c95\u0ccd\u0cb8\u0ccd\u200c\u0ca8\u0cb2\u0ccd\u0cb2\u0cbf \u0c89\u0ca4\u0ccd\u0ca4\u0cae \u0caa\u0ccd\u0cb0\u0ca6\u0cb0\u0ccd\u0cb6\u0ca8 \u0ca4\u0ccb\u0cb0\u0cb2\u0cc1\u00a0 \u0cb8\u0ccd\u0cab\u0cc2\u0cb0\u0ccd\u0ca4\u0cbf\u0caf\u0cbe\u0c97\u0cc1\u0ca4\u0ccd\u0ca4\u0ca6\u0cc6.", "\u0cb9\u0ccb\u0ca6 \u0cb5\u0cb0\u0ccd\u0cb7\u0ca6 \u0c85\u0c9c\u0ccd\u0cb2\u0cbe\u0ca8\u0ccd \u0c95\u0caa\u0ccd\u200c \u0c9f\u0cc2\u0cb0\u0ccd\u0ca8\u0cbf\u0caf \u0cb2\u0cc0\u0c97\u0ccd \u0cb9\u0c82\u0ca4\u0ca6\u0cb2\u0ccd\u0cb2\u0cbf \u0cae\u0cb2\u0cc7\u0cb7\u0ccd\u0caf\u0cbe \u0ca4\u0c82\u0ca1 3\u20132 \u0c97\u0ccb\u0cb2\u0cc1\u0c97\u0cb3\u0cbf\u0c82\u0ca6 \u0cad\u0cbe\u0cb0\u0ca4\u0cb5\u0ca8\u0ccd\u0ca8\u0cc1 \u0cae\u0ca3\u0cbf\u0cb8\u0cbf\u0ca4\u0ccd\u0ca4\u0cc1. \u0cb9\u0cbf\u0c82\u0ca6\u0cbf\u0ca8 \u0cb8\u0ccb\u0cb2\u0cbf\u0c97\u0cc6 \u0cb8\u0cb0\u0ccd\u0ca6\u0cbe\u0cb0\u0ccd \u0caa\u0ca1\u0cc6 \u0c88\u0c97 \u0cb8\u0cc7\u0ca1\u0cc1 \u0ca4\u0cc0\u0cb0\u0cbf\u0cb8\u0cbf\u0c95\u0cca\u0c82\u0ca1\u0cbf\u0ca4\u0cc1.", "\u0c86\u0cb8\u0ccd\u0c9f\u0ccd\u0cb0\u0cc7\u0cb2\u0cbf\u0caf\u0cbe \u0c85\u0c9c\u0cc7\u0caf: \u0c86\u0ca1\u0cbf\u0ca6 \u0c86\u0cb0\u0cc2 \u0caa\u0c82\u0ca6\u0ccd\u0caf\u0c97\u0cb3\u0cb2\u0ccd\u0cb2\u0cbf \u0c97\u0cc6\u0cb2\u0cc1\u0cb5\u0cc1 \u0caa\u0ca1\u0cc6\u0ca6 \u0c86\u0cb8\u0ccd\u0c9f\u0ccd\u0cb0\u0cc7\u0cb2\u0cbf\u0caf\u0cbe \u0ca4\u0c82\u0ca1 18 \u0caa\u0cbe\u0caf\u0cbf\u0c82\u0c9f\u0ccd\u0cb8\u0ccd\u200c\u0ca8\u0cb2\u0ccd\u0cb2\u0cbf \u0caa\u0c9f\u0ccd\u0c9f\u0cbf\u0caf\u0cb2\u0ccd\u0cb2\u0cbf \u0c85\u0c97\u0ccd\u0cb0\u0cb8\u0ccd\u0ca5\u0cbe\u0ca8 \u0c97\u0c9f\u0ccd\u0c9f\u0cbf \u0cae\u0cbe\u0ca1\u0cbf\u0c95\u0cca\u0c82\u0ca1\u0cbf\u0ca4\u0cc1.", "\u0cad\u0cbe\u0cb0\u0ca4 \u0c95\u0cc2\u0ca1 \u0c86\u0cb0\u0cc1 \u0caa\u0c82\u0ca6\u0ccd\u0caf\u0c97\u0cb3\u0ca8\u0ccd\u0ca8\u0cbe\u0ca1\u0cbf\u0ca6\u0ccd\u0ca6\u0cc1 \u0c8e\u0cb0\u0ca1\u0cb0\u0cb2\u0ccd\u0cb2\u0cbf \u0cb8\u0ccb\u0cb2\u0cc1 \u0c95\u0c82\u0ca1\u0cbf\u0ca6\u0ccd\u0ca6\u0cc1, \u0ca8\u0cbe\u0cb2\u0ccd\u0c95\u0cc1 \u0caa\u0c82\u0ca6\u0ccd\u0caf\u0c97\u0cb3\u0ca8\u0ccd\u0ca8\u0cc1 \u0c97\u0cc6\u0ca6\u0ccd\u0ca6\u0cc1\u0c95\u0cca\u0c82\u0ca1\u0cbf\u0ca6\u0cc6. \u0c88 \u0ca4\u0c82\u0ca1\u0ca6 \u0c96\u0cbe\u0ca4\u0cc6\u0caf\u0cb2\u0ccd\u0cb2\u0cbf\u00a0 12 \u0caa\u0cbe\u0caf\u0cbf\u0c82\u0c9f\u0ccd\u0cb8\u0ccd \u0c87\u0ca6\u0ccd\u0ca6\u0cc1 \u0caa\u0c9f\u0ccd\u0c9f\u0cbf\u0caf\u0cb2\u0ccd\u0cb2\u0cbf \u0c8e\u0cb0\u0ca1\u0ca8\u0cc7 \u0cb8\u0ccd\u0ca5\u0cbe\u0ca8\u0ca6\u0cb2\u0ccd\u0cb2\u0cbf\u0ca6\u0cc6. \u0c92\u0c82\u0ca6\u0cc2 \u0c97\u0cc6\u0cb2\u0cc1\u0cb5\u0cc1 \u0caa\u0ca1\u0cc6\u0caf\u0ca6 \u0c9c\u0caa\u0cbe\u0ca8\u0ccd \u0c95\u0cca\u0ca8\u0cc6\u0caf \u0cb8\u0ccd\u0ca5\u0cbe\u0ca8\u0ca6\u0cb2\u0ccd\u0cb2\u0cbf \u0c89\u0cb3\u0cbf\u0caf\u0cac\u0cc7\u0c95\u0cbe\u0caf\u0cbf\u0ca4\u0cc1.\u0cb6\u0cc1\u0c95\u0ccd\u0cb0\u0cb5\u0cbe\u0cb0 \u0ca8\u0ca1\u0cc6\u0ca6 \u0c87\u0ca8\u0ccd\u0ca8\u0cbf\u0ca4\u0cb0 \u0cb2\u0cc0\u0c97\u0ccd \u0caa\u0c82\u0ca6\u0ccd\u0caf\u0c97\u0cb3\u0cb2\u0ccd\u0cb2\u0cbf 3\u20130 \u0c97\u0ccb\u0cb2\u0cc1\u0c97\u0cb3\u0cbf\u0c82\u0ca6 \u0c95\u0cc6\u0ca8\u0ca1\u0cbe \u0cae\u0cc7\u0cb2\u0cc2, \u0caa\u0cbe\u0c95\u0cbf\u0cb8\u0ccd\u0ca4\u0cbe\u0ca8 \u0ca4\u0c82\u0ca1 4\u20131 \u0c97\u0ccb\u0cb2\u0cc1\u0c97\u0cb3\u0cbf\u0c82\u0ca6 \u0c9c\u0caa\u0cbe\u0ca8\u0ccd\u200c \u0cb5\u0cbf\u0cb0\u0cc1\u0ca6\u0ccd\u0ca7\u0cb5\u0cc2 \u0c97\u0cc6\u0cb2\u0cc1\u0cb5\u0cc1 \u0cb8\u0cbe\u0ca7\u0cbf\u0cb8\u0cbf\u0ca6\u0cb5\u0cc1. \u0c86\u0cb8\u0ccd\u0c9f\u0ccd\u0cb0\u0cc7\u0cb2\u0cbf\u0caf\u0cbe\u0cb5\u0ca8\u0ccd\u0ca8\u0cc1 \u0cb9\u0cca\u0cb0\u0ca4\u0cc1 \u0caa\u0ca1\u0cbf\u0cb8\u0cbf \u0c89\u0cb3\u0cbf\u0ca6\u0cc6\u0cb2\u0ccd\u0cb2\u0cbe \u0ca4\u0c82\u0ca1\u0c97\u0cb3\u0cc1 \u0cb2\u0cc0\u0c97\u0ccd \u0cb9\u0c82\u0ca4\u0ca6\u0cbf\u0c82\u0ca6\u0cb2\u0cc7 \u0cb9\u0cca\u0cb0\u0cac\u0cbf\u0ca6\u0ccd\u0ca6\u0cbf\u0ca6\u0ccd\u0ca6 \u0c95\u0cbe\u0cb0\u0ca3 \u0c88 \u0caa\u0c82\u0ca6\u0ccd\u0caf\u0c97\u0cb3 \u0cab\u0cb2\u0cbf\u0ca4\u0cbe\u0c82\u0cb6 \u0cad\u0cbe\u0cb0\u0ca4\u0ca6 \u0cae\u0cc7\u0cb2\u0cc6 \u0c8f\u0ca8\u0cc2 \u0caa\u0cb0\u0cbf\u0ca3\u0cbe\u0cae \u0cac\u0cc0\u0cb0\u0cb2\u0cbf\u0cb2\u0ccd\u0cb2."], "title": "\u0caa\u0ccd\u0cb0\u0cb6\u0cb8\u0ccd\u0ca4\u0cbf\u0c97\u0cbe\u0c97\u0cbf \u0cad\u0cbe\u0cb0\u0ca4\u2013\u0c86\u0cb8\u0ccd\u0c9f\u0ccd\u0cb0\u0cc7\u0cb2\u0cbf\u0caf\u0cbe \u0caa\u0cc8\u0caa\u0ccb\u0c9f\u0cbf"},
{"url": "http://www.prajavani.net/article/%E0%B2%87%E0%B2%A8%E0%B3%8D%E0%B2%A8%E0%B3%81-%E0%B2%B9%E0%B2%A4%E0%B3%8D%E0%B2%A4%E0%B3%81-%E0%B2%B0%E0%B2%A8%E0%B3%8D-%E0%B2%97%E0%B2%B3%E0%B2%BF%E0%B2%B8%E0%B2%AC%E0%B3%87%E0%B2%95%E0%B2%BF%E0%B2%A4%E0%B3%8D%E0%B2%A4%E0%B3%81-%E0%B2%AA%E0%B3%8D%E0%B2%B2%E0%B3%86%E0%B2%B8%E0%B2%BF%E0%B2%B8%E0%B3%8D%E2%80%8C", "content": ["\u0cb0\u0cbe\u0c9c\u0ccd\u200c\u0c95\u0ccb\u0c9f\u0ccd\u200c (\u0caa\u0cbf\u0c9f\u0cbf\u0c90): \u2018\u0c97\u0cc1\u0c9c\u0cb0\u0cbe\u0ca4\u0ccd\u200c \u0cb2\u0caf\u0ca8\u0ccd\u0cb8\u0ccd \u0c8e\u0ca6\u0cc1\u0cb0\u0cbf\u0ca8 \u0caa\u0c82\u0ca6\u0ccd\u0caf\u0ca6\u0cb2\u0ccd\u0cb2\u0cbf \u0cb8\u0cb5\u0cbe\u0cb2\u0cbf\u0ca8 \u0cae\u0cca\u0ca4\u0ccd\u0ca4 \u0c97\u0cb3\u0cbf\u0cb8\u0cbf\u0caf\u0cc2 \u0cb8\u0ccb\u0cb2\u0cc1 \u0c95\u0c82\u0ca1 \u0c95\u0cbe\u0cb0\u0ca3 \u0cac\u0cc7\u0cb8\u0cb0\u0cb5\u0cbe\u0caf\u0cbf\u0ca4\u0cc1. \u0c87\u0ca8\u0ccd\u0ca8\u0cc1 \u0cb9\u0ca4\u0ccd\u0ca4\u0cc1 \u0cb9\u0cc6\u0c9a\u0ccd\u0c9a\u0cc1 \u0cb0\u0ca8\u0ccd\u200c\u0c97\u0cb3\u0ca8\u0ccd\u0ca8\u0cc1 \u0c97\u0cb3\u0cbf\u0cb8\u0cbf\u0ca6\u0ccd\u0ca6\u0cb0\u0cc6 \u0c97\u0cc6\u0cb2\u0cc1\u0cb5\u0cbf\u0c97\u0cc6 \u0c85\u0cb5\u0c95\u0cbe\u0cb6\u0cb5\u0cbf\u0ca4\u0ccd\u0ca4\u0cc1\u2019 \u0c8e\u0c82\u0ca6\u0cc1 \u0cb0\u0cc8\u0cb8\u0cbf\u0c82\u0c97\u0ccd \u0caa\u0cc1\u0ca3\u0cc6 \u0cb8\u0cc2\u0caa\u0cb0\u0ccd\u200c\u0c9c\u0cc8\u0c82\u0c9f\u0ccd\u0cb8\u0ccd \u0ca4\u0c82\u0ca1\u0ca6 \u0c86\u0cb0\u0c82\u0cad\u0cbf\u0c95 \u0cac\u0ccd\u0caf\u0cbe\u0c9f\u0ccd\u0cb8\u0ccd\u200c\u0cae\u0ca8\u0ccd\u200c \u0cab\u0cbe\u0cab\u0ccd\u200c \u0ca1\u0cc1 \u0caa\u0ccd\u0cb2\u0cc6\u0cb8\u0cbf\u0cb8\u0ccd\u200c \u0cb9\u0cc7\u0cb3\u0cbf\u0ca6\u0cb0\u0cc1.\u2018\u0ca8\u0cae\u0ccd\u0cae \u0ca4\u0c82\u0ca1 \u0cac\u0cb2\u0cbf\u0cb7\u0ccd\u0ca0 \u0cac\u0ccd\u0caf\u0cbe\u0c9f\u0ccd\u0cb8\u0ccd\u200c\u0cae\u0ca8\u0ccd\u200c\u0c97\u0cb3\u0ca8\u0ccd\u0ca8\u0cc1 \u0cb9\u0cca\u0c82\u0ca6\u0cbf\u0ca6\u0cc6. \u0cb8\u0cb5\u0cbe\u0cb2\u0cbf\u0ca8 \u0cae\u0cca\u0ca4\u0ccd\u0ca4 \u0c95\u0cb2\u0cc6 \u0cb9\u0cbe\u0c95\u0cc1\u0cb5 \u0cb8\u0cbe\u0cae\u0cb0\u0ccd\u0ca5\u0ccd\u0caf\u0cb5\u0cc2 \u0ca8\u0cae\u0ccd\u0cae\u0cb2\u0ccd\u0cb2\u0cbf\u0ca6\u0cc6. \u0c86\u0ca6\u0ccd\u0ca6\u0cb0\u0cbf\u0c82\u0ca6 \u0c95\u0cca\u0ca8\u0cc6\u0caf\u2008\u0c93\u0cb5\u0cb0\u0ccd\u200c\u0c97\u0cb3\u0cb2\u0ccd\u0cb2\u0cbf \u0c87\u0ca8\u0ccd\u0ca8\u0cb7\u0ccd\u0c9f\u0cc1 \u0cb0\u0ca8\u0ccd \u0c97\u0cb3\u0cbf\u0cb8\u0cac\u0cc7\u0c95\u0cbf\u0ca4\u0ccd\u0ca4\u0cc1\u2019 \u0c8e\u0c82\u0ca6\u0cc2 \u0c85\u0cb5\u0cb0\u0cc1 \u0c85\u0cad\u0cbf\u0caa\u0ccd\u0cb0\u0cbe\u0caf\u0caa\u0c9f\u0ccd\u0c9f\u0cb0\u0cc1.", "\u0c87\u0cb2\u0ccd\u0cb2\u0cbf \u0c97\u0cc1\u0cb0\u0cc1\u0cb5\u0cbe\u0cb0 \u0ca8\u0ca1\u0cc6\u0ca6 \u0caa\u0c82\u0ca6\u0ccd\u0caf\u0ca6\u0cb2\u0ccd\u0cb2\u0cbf \u0cb2\u0caf\u0ca8\u0ccd\u0cb8\u0ccd\u200c \u0ca4\u0c82\u0ca1 \u0caa\u0cc1\u0ca3\u0cc6 \u0c8e\u0ca6\u0cc1\u0cb0\u0cc1 \u0c97\u0cc6\u0cb2\u0cc1\u0cb5\u0cc1 \u0caa\u0ca1\u0cc6\u0ca6\u0cbf\u0ca4\u0ccd\u0ca4\u0cc1. \u0caa\u0cc1\u0ca3\u0cc6 \u0ca8\u0cc0\u0ca1\u0cbf\u0ca6\u0ccd\u0ca6 164 \u0cb0\u0ca8\u0ccd\u200c\u0c97\u0cb3 \u0c95\u0cb7\u0ccd\u0c9f\u0ca6 \u0c97\u0cc1\u0cb0\u0cbf\u0caf\u0ca8\u0ccd\u0ca8\u0cc1 \u0cb2\u0caf\u0ca8\u0ccd\u0cb8\u0ccd 18 \u0c93\u0cb5\u0cb0\u0ccd\u200c\u0c97\u0cb3\u0cb2\u0ccd\u0cb2\u0cbf \u0cae\u0cc1\u0c9f\u0ccd\u0c9f\u0cbf\u0ca4\u0ccd\u0ca4\u0cc1. \u0c88 \u0caa\u0c82\u0ca6\u0ccd\u0caf\u0ca6 \u0cac\u0cb3\u0cbf\u0c95 \u0ca8\u0ca1\u0cc6\u0ca6 \u0caa\u0ca4\u0ccd\u0cb0\u0cbf\u0c95\u0cbe\u0c97\u0ccb\u0cb7\u0ccd\u0ca0\u0cbf\u0caf\u0cb2\u0ccd\u0cb2\u0cbf \u0caa\u0ccd\u0cb2\u0cc6\u0cb8\u0cbf\u0cb8\u0ccd\u200c \u0cae\u0cbe\u0ca4\u0ca8\u0cbe\u0ca1\u0cbf\u0ca6\u0cb0\u0cc1.", "\u2018\u0c87\u0cb2\u0ccd\u0cb2\u0cbf\u0ca8 \u0c95\u0ccd\u0cb0\u0cc0\u0ca1\u0cbe\u0c82\u0c97\u0ca3\u0ca6\u0cb2\u0ccd\u0cb2\u0cbf \u0cb8\u0ccd\u0caa\u0cbf\u0ca8\u0ccd\u200c \u0cac\u0ccc\u0cb2\u0cb0\u0ccd\u200c\u0c97\u0cb3 \u0cb8\u0cb5\u0cbe\u0cb2\u0ca8\u0ccd\u0ca8\u0cc1 \u0c8e\u0ca6\u0cc1\u0cb0\u0cbf\u0cb8\u0cc1\u0cb5\u0cc1\u0ca6\u0cc1 \u0c95\u0cb7\u0ccd\u0c9f\u0cb5\u0cc7\u0ca8\u0cbf\u0cb0\u0cb2\u0cbf\u0cb2\u0ccd\u0cb2. \u0c86\u0ca6\u0cb0\u0cc6 \u0cb2\u0caf\u0ca8\u0ccd\u0cb8\u0ccd \u0ca4\u0c82\u0ca1\u0ca6 \u0cac\u0ccc\u0cb2\u0cb0\u0ccd\u200c\u0c97\u0cb3\u0cc1 \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0ca6\u0cbe\u0cb3\u0cbf \u0ca8\u0ca1\u0cc6\u0cb8\u0cbf\u0ca6\u0cb0\u0cc1. \u0ca8\u0cbe\u0cb5\u0cc1 \u0cb8\u0cb0\u0cbe\u0c97\u0cb5\u0cbe\u0c97\u0cbf \u0cac\u0ccd\u0caf\u0cbe\u0c9f\u0ccd\u200c \u0cae\u0cbe\u0ca1\u0cb2\u0cc1 \u0c85\u0cb5\u0c95\u0cbe\u0cb6 \u0c95\u0cca\u0ca1\u0cb2\u0cbf\u0cb2\u0ccd\u0cb2\u2019 \u0c8e\u0c82\u0ca6\u0cc1 \u0caa\u0ccd\u0cb2\u0cc6\u0cb8\u0cbf\u0cb8\u0ccd\u200c \u0cb9\u0cc7\u0cb3\u0cbf\u0ca6\u0cb0\u0cc1."], "title": "\u0c87\u0ca8\u0ccd\u0ca8\u0cc1 \u0cb9\u0ca4\u0ccd\u0ca4\u0cc1 \u0cb0\u0ca8\u0ccd \u0c97\u0cb3\u0cbf\u0cb8\u0cac\u0cc7\u0c95\u0cbf\u0ca4\u0ccd\u0ca4\u0cc1: \u0caa\u0ccd\u0cb2\u0cc6\u0cb8\u0cbf\u0cb8\u0ccd\u200c"},
{"url": "http://www.prajavani.net/article/%E0%B2%B8%E0%B2%A8%E0%B3%8D%E2%80%8C%E0%B2%B0%E0%B3%88%E0%B2%B8%E0%B2%B0%E0%B3%8D%E0%B2%B8%E0%B3%8D%E0%B2%97%E0%B3%86-%E0%B2%9C%E0%B2%AF%E0%B2%A6-%E0%B2%A4%E0%B2%B5%E0%B2%95", "content": ["\u0cb9\u0cc8\u0ca6\u0cb0\u0cbe\u0cac\u0cbe\u0ca6\u0ccd\u200c (\u0caa\u0cbf\u0c9f\u0cbf\u0c90): \u0c9f\u0cc2\u0cb0\u0ccd\u0ca8\u0cbf\u0caf \u0c86\u0cb0\u0c82\u0cad\u0cbf\u0c95 \u0caa\u0c82\u0ca6\u0ccd\u0caf\u0ca6\u0cb2\u0ccd\u0cb2\u0cbf \u0c86\u0cb0\u0ccd\u200c\u0cb8\u0cbf\u0cac\u0cbf \u0c8e\u0ca6\u0cc1\u0cb0\u0cc1 \u0cb8\u0ccb\u0ca4\u0cbf\u0cb0\u0cc1\u0cb5 \u0cb8\u0ca8\u0ccd\u200c\u0cb0\u0cc8\u0cb8\u0cb0\u0ccd\u0cb8\u0ccd\u200c \u0cb9\u0cc8\u0ca6\u0cb0\u0cbe\u0cac\u0cbe\u0ca6\u0ccd \u0ca4\u0c82\u0ca1 \u0cb6\u0ca8\u0cbf\u0cb5\u0cbe\u0cb0 \u0c95\u0ccb\u0cb2\u0ccd\u0c95\u0ca4\u0ccd\u0ca4 \u0ca8\u0cc8\u0c9f\u0ccd\u200c \u0cb0\u0cc8\u0ca1\u0cb0\u0ccd\u0cb8\u0ccd \u0c8e\u0ca6\u0cc1\u0cb0\u0cc1 \u2018\u0cae\u0cc1\u0ca4\u0ccd\u0ca4\u0cbf\u0ca8 \u0ca8\u0c97\u0cb0\u0cbf\u2019\u0caf\u0cb2\u0ccd\u0cb2\u0cbf \u0caa\u0cc8\u0caa\u0ccb\u0c9f\u0cbf \u0ca8\u0ca1\u0cc6\u0cb8\u0cb2\u0cbf\u0ca6\u0ccd\u0ca6\u0cc1 \u0cae\u0cca\u0ca6\u0cb2 \u0c97\u0cc6\u0cb2\u0cc1\u0cb5\u0cbf\u0ca8 \u0ca8\u0cbf\u0cb0\u0cc0\u0c95\u0ccd\u0cb7\u0cc6 \u0cb9\u0cca\u0c82\u0ca6\u0cbf\u0ca6\u0cc6.\u0c88 \u0caa\u0c82\u0ca6\u0ccd\u0caf \u0c87\u0cb2\u0ccd\u0cb2\u0cbf\u0ca8 \u0c89\u0caa\u0ccd\u0caa\u0cb3\u0ca6\u0cb2\u0ccd\u0cb2\u0cbf\u0cb0\u0cc1\u0cb5 \u0cb0\u0cbe\u0c9c\u0cc0\u0cb5\u0ccd\u200c \u0c97\u0cbe\u0c82\u0ca7\u0cbf \u0c85\u0c82\u0ca4\u0cb0\u0cb0\u0cbe\u0cb7\u0ccd\u0c9f\u0ccd\u0cb0\u0cc0\u0caf \u0c95\u0ccd\u0cb0\u0cc0\u0ca1\u0cbe\u0c82\u0c97\u0ca3\u0ca6\u0cb2\u0ccd\u0cb2\u0cbf \u0ca8\u0ca1\u0cc6\u0caf\u0cb2\u0cbf\u0ca6\u0cc6.", "\u0ca8\u0cbe\u0cb2\u0ccd\u0c95\u0ca8\u0cc7 \u0cb5\u0cb0\u0ccd\u0cb7 \u0c9f\u0cc2\u0cb0\u0ccd\u0ca8\u0cbf \u0c86\u0ca1\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0cb8\u0ca8\u0ccd\u200c\u0cb0\u0cc8\u0cb8\u0cb0\u0ccd\u0cb8\u0ccd\u200c \u0cb9\u0cbf\u0c82\u0ca6\u0cbf\u0ca8 \u0c8e\u0cb0\u0ca1\u0cc2 \u0cb5\u0cb0\u0ccd\u0cb7 \u0c86\u0cb0\u0ca8\u0cc7 \u0cb8\u0ccd\u0ca5\u0cbe\u0ca8 \u0caa\u0ca1\u0cc6\u0ca6\u0cbf\u0ca4\u0ccd\u0ca4\u0cc1. 2013\u0cb0\u0cb2\u0ccd\u0cb2\u0cbf \u0ca8\u0cbe\u0cb2\u0ccd\u0c95\u0ca8\u0cc7 \u0cb8\u0ccd\u0ca5\u0cbe\u0ca8 \u0c97\u0cb3\u0cbf\u0cb8\u0cbf\u0ca6\u0ccd\u0ca6\u0cc1 \u0c87\u0ca6\u0cc1\u0cb5\u0cb0\u0cc6\u0c97\u0cbf\u0ca8 \u0cb6\u0ccd\u0cb0\u0cc7\u0cb7\u0ccd\u0ca0 \u0cb8\u0cbe\u0ca7\u0ca8\u0cc6 \u0c8e\u0ca8\u0cbf\u0cb8\u0cbf\u0ca6\u0cc6. \u0c86\u0ca6\u0ccd\u0ca6\u0cb0\u0cbf\u0c82\u0ca6 \u0c88 \u0ca4\u0c82\u0ca1\u0c95\u0ccd\u0c95\u0cc6 \u0c92\u0c82\u0cac\u0ca4\u0ccd\u0ca4\u0ca8\u0cc7 \u0c86\u0cb5\u0cc3\u0ca4\u0ccd\u0ca4\u0cbf\u0caf\u0cb2\u0ccd\u0cb2\u0cbe\u0ca6\u0cb0\u0cc2 \u0caa\u0ccd\u0cb0\u0cb6\u0cb8\u0ccd\u0ca4\u0cbf\u0caf \u0cb8\u0ca8\u0cbf\u0cb9 \u0cb8\u0cc1\u0cb3\u0cbf\u0caf\u0cc1\u0cb5 \u0c86\u0cb8\u0cc6 \u0cb9\u0cca\u0c82\u0ca6\u0cbf\u0ca6\u0cc6.\u0c88 \u0c95\u0ca8\u0cb8\u0cc1 \u0ca8\u0ca8\u0cb8\u0cbe\u0c97\u0cac\u0cc7\u0c95\u0cbe\u0ca6\u0cb0\u0cc6 \u0cac\u0ccc\u0cb2\u0cbf\u0c82\u0c97\u0ccd \u0cb5\u0cbf\u0cad\u0cbe\u0c97 \u0c9a\u0cc1\u0cb0\u0cc1\u0c95\u0cbe\u0c97\u0cac\u0cc7\u0c95\u0cbf\u0ca6\u0cc6. \u0c97\u0cbe\u0caf\u0c97\u0cca\u0c82\u0ca1\u0cbf\u0cb0\u0cc1\u0cb5 \u0c86\u0cb6\u0cbf\u0cb6\u0ccd\u200c \u0ca8\u0cc6\u0cb9\u0ccd\u0cb0\u0cbe \u0c95\u0ca3\u0c95\u0ccd\u0c95\u0cbf\u0cb3\u0cbf\u0caf\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0cb5\u0cbf\u0cb6\u0ccd\u0cb5 \u0c9f\u0ccd\u0cb5\u0cc6\u0c82\u0c9f\u0cbf\u201320 \u0c9f\u0cc2\u0cb0\u0ccd\u0ca8\u0cbf\u0caf \u0cb5\u0cc7\u0cb3\u0cc6 \u0c97\u0cbe\u0caf\u0c97\u0cca\u0c82\u0ca1\u0cbf\u0cb0\u0cc1\u0cb5 \u0caf\u0cc1\u0cb5\u0cb0\u0cbe\u0c9c\u0ccd\u200c \u0cb8\u0cbf\u0c82\u0c97\u0ccd\u200c \u0c86\u0ca1\u0cc1\u0cb5\u0cc1\u0ca6\u0cc1 \u0c96\u0c9a\u0cbf\u0ca4\u0cb5\u0cbe\u0c97\u0cbf\u0cb2\u0ccd\u0cb2. \u0c87\u0ca6\u0cc1 \u0c95\u0cc2\u0ca1 \u0ca4\u0c82\u0ca1\u0c95\u0ccd\u0c95\u0cc6 \u0cb9\u0cbf\u0ca8\u0ccd\u0ca8\u0ca1\u0cc6 \u0c89\u0c82\u0c9f\u0cc1 \u0cae\u0cbe\u0ca1\u0cbf\u0ca6\u0cc6.", "\u0c86\u0ca6\u0ccd\u0ca6\u0cb0\u0cbf\u0c82\u0ca6 \u0caf\u0cc1\u0cb5 \u0cb5\u0cc7\u0c97\u0cbf \u0cad\u0cc1\u0cb5\u0ca8\u0cc7\u0cb6\u0ccd\u0cb5\u0cb0\u0ccd\u200c \u0c95\u0cc1\u0cae\u0cbe\u0cb0\u0ccd, \u0c85\u0c82\u0ca4\u0cb0\u0cb0\u0cbe\u0cb7\u0ccd\u0c9f\u0ccd\u0cb0\u0cc0\u0caf \u0c95\u0ccd\u0cb0\u0cbf\u0c95\u0cc6\u0c9f\u0ccd\u200c\u0ca8\u0cb2\u0ccd\u0cb2\u0cbf \u0c97\u0cae\u0ca8\u0cbe\u0cb0\u0ccd\u0cb9 \u0cb8\u0cbe\u0ca7\u0ca8\u0cc6 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0cac\u0cbe\u0c82\u0c97\u0ccd\u0cb2\u0cbe\u0ca6\u0cc7\u0cb6\u0ca6 \u0cae\u0cc1\u0cb8\u0ccd\u0ca4\u0cab\u0cbf\u0c9c\u0cb0\u0ccd\u200c \u0cb0\u0cb9\u0cae\u0cbe\u0ca8\u0ccd\u200c, \u0cae\u0cca\u0caf\u0ccd\u0cb8\u0cbf\u0cb8\u0ccd \u0cb9\u0cc6\u0ca8\u0ccd\u0cb0\u0cbf\u0c95\u0ccd\u0cb8\u0ccd\u200c, \u0c95\u0cb0\u0ca3\u0ccd\u200c \u0cb6\u0cb0\u0ccd\u0cae\u0cbe \u0cae\u0cc7\u0cb2\u0cc6 \u0cb9\u0cc6\u0c9a\u0ccd\u0c9a\u0cc1 \u0c9c\u0cb5\u0cbe\u0cac\u0ccd\u0ca6\u0cbe\u0cb0\u0cbf\u0caf\u0cbf\u0ca6\u0cc6.", "\u0cb8\u0ca8\u0ccd\u200c\u0cb0\u0cc8\u0cb8\u0cb0\u0ccd\u0cb8\u0ccd\u200c \u0ca4\u0c82\u0ca1 \u0c86\u0cb0\u0ccd\u200c\u0cb8\u0cbf\u0cac\u0cbf \u0c8e\u0ca6\u0cc1\u0cb0\u0cbf\u0ca8 \u0caa\u0c82\u0ca6\u0ccd\u0caf\u0ca6\u0cb2\u0ccd\u0cb2\u0cbf \u0c89\u0ca4\u0ccd\u0ca4\u0cae \u0cb9\u0ccb\u0cb0\u0cbe\u0c9f\u0cb5\u0ca8\u0ccd\u0ca8\u0cc7 \u0ca4\u0ccb\u0cb0\u0cbf\u0ca4\u0ccd\u0ca4\u0cc1. \u0cac\u0cc6\u0c82\u0c97\u0cb3\u0cc2\u0cb0\u0cbf\u0ca8 \u0ca4\u0c82\u0ca1 \u0ca8\u0cc0\u0ca1\u0cbf\u0ca6\u0ccd\u0ca6 228 \u0cb0\u0ca8\u0ccd \u0c97\u0cc1\u0cb0\u0cbf\u0caf\u0ca8\u0ccd\u0ca8\u0cc1 \u0cae\u0cc1\u0c9f\u0ccd\u0c9f\u0cc1\u0cb5 \u0cb9\u0cbe\u0ca6\u0cbf\u0caf\u0cb2\u0ccd\u0cb2\u0cbf \u0ca6\u0cbf\u0c9f\u0ccd\u0c9f \u0cb9\u0ccb\u0cb0\u0cbe\u0c9f \u0cae\u0cbe\u0ca1\u0cbf\u0ca4\u0ccd\u0ca4\u0cc1. \u0ca8\u0cbf\u0c97\u0ca6\u0cbf\u0ca4 \u0c93\u0cb5\u0cb0\u0ccd\u200c\u0c97\u0cb3\u0cb2\u0ccd\u0cb2\u0cbf \u0c88 \u0ca4\u0c82\u0ca1 \u0c86\u0cb0\u0cc1 \u0cb5\u0cbf\u0c95\u0cc6\u0c9f\u0ccd\u200c \u0c95\u0cb3\u0cc6\u0ca6\u0cc1\u0c95\u0cca\u0c82\u0ca1\u0cc1 182 \u0cb0\u0ca8\u0ccd \u0c97\u0cb3\u0cbf\u0cb8\u0cbf\u0ca4\u0ccd\u0ca4\u0cc1. \u0cac\u0ccc\u0cb2\u0cb0\u0ccd\u200c\u0c97\u0cb3\u0cc1 \u0c8e\u0ca6\u0cc1\u0cb0\u0cbe\u0cb3\u0cbf \u0ca4\u0c82\u0ca1\u0cb5\u0ca8\u0ccd\u0ca8\u0cc1 \u0cb8\u0cbe\u0ca7\u0cbe\u0cb0\u0ca3 \u0cae\u0cca\u0ca4\u0ccd\u0ca4\u0c95\u0ccd\u0c95\u0cc6 \u0c95\u0c9f\u0ccd\u0c9f\u0cbf \u0cb9\u0cbe\u0c95\u0cbf\u0ca6\u0cb0\u0cc6 \u0cb9\u0cc8\u0ca6\u0cb0\u0cbe\u0cac\u0cbe\u0ca6\u0cbf\u0ca8 \u0ca4\u0c82\u0ca1\u0c95\u0ccd\u0c95\u0cc6 \u0c9f\u0cc2\u0cb0\u0ccd\u0ca8\u0cbf\u0caf\u0cb2\u0ccd\u0cb2\u0cbf \u0cae\u0cca\u0ca6\u0cb2 \u0c97\u0cc6\u0cb2\u0cc1\u0cb5\u0cc1 \u0ca6\u0cbe\u0c96\u0cb2\u0cbf\u0cb8\u0cc1\u0cb5\u0cc1\u0ca6\u0cc1 \u0c95\u0cb7\u0ccd\u0c9f\u0cb5\u0cc7\u0ca8\u0cb2\u0ccd\u0cb2.", "\u0c9c\u0caf\u0ca6 \u0cb9\u0cbe\u0ca6\u0cbf\u0c97\u0cc6 \u0cae\u0cb0\u0cb3\u0cc1\u0cb5 \u0cb8\u0cb5\u0cbe\u0cb2\u0cc1: 2012 \u0cae\u0ca4\u0ccd\u0ca4\u0cc1 2014\u0cb0 \u0c9f\u0cc2\u0cb0\u0ccd\u0ca8\u0cbf\u0c97\u0cb3\u0cb2\u0ccd\u0cb2\u0cbf \u0c9a\u0cbe\u0c82\u0caa\u0cbf\u0caf\u0ca8\u0ccd\u200c \u0c86\u0c97\u0cbf\u0ca6\u0ccd\u0ca6 \u0ca8\u0cc8\u0c9f\u0ccd \u0cb0\u0cc8\u0ca1\u0cb0\u0ccd\u0cb8\u0ccd \u0ca4\u0c82\u0ca1 \u0c88 \u0cac\u0cbe\u0cb0\u0cbf\u0caf \u0cae\u0cca\u0ca6\u0cb2 \u0caa\u0c82\u0ca6\u0ccd\u0caf\u0ca6\u0cb2\u0ccd\u0cb2\u0cbf \u0ca1\u0cc6\u0cb2\u0ccd\u0cb2\u0cbf \u0ca1\u0cc7\u0cb0\u0ccd\u200c\u0ca1\u0cc6\u0cb5\u0cbf\u0cb2\u0ccd\u0cb8\u0ccd \u0c8e\u0ca6\u0cc1\u0cb0\u0cc1 9 \u0cb5\u0cbf\u0c95\u0cc6\u0c9f\u0ccd\u200c\u0c97\u0cb3 \u0c9c\u0caf \u0cb8\u0cbe\u0ca7\u0cbf\u0cb8\u0cbf\u0ca4\u0ccd\u0ca4\u0cc1. \u0cb9\u0cbf\u0c82\u0ca6\u0cbf\u0ca8 \u0caa\u0c82\u0ca6\u0ccd\u0caf\u0ca6\u0cb2\u0ccd\u0cb2\u0cbf \u0cae\u0cc1\u0c82\u0cac\u0cc8 \u0cb5\u0cbf\u0cb0\u0cc1\u0ca6\u0ccd\u0ca7 \u0cb8\u0ccb\u0ca4\u0cbf\u0ca4\u0ccd\u0ca4\u0cc1.", "\u0cb0\u0cbe\u0cac\u0cbf\u0ca8\u0ccd \u0c89\u0ca4\u0ccd\u0ca4\u0caa\u0ccd\u0caa, \u0ca8\u0cbe\u0caf\u0c95 \u0c97\u0ccc\u0ca4\u0cae\u0ccd \u0c97\u0c82\u0cad\u0cc0\u0cb0\u0ccd\u200c, \u0cae\u0ca8\u0cc0\u0cb7\u0ccd\u200c \u0caa\u0cbe\u0c82\u0ca1\u0cc6, \u0c86\u0ccd\u0caf\u0c82\u0ca1\u0ccd\u0cb0\u0cc6 \u0cb0\u0cb8\u0cc6\u0cb2\u0ccd\u200c, \u0caf\u0cc2\u0cb8\u0cc1\u0cab\u0ccd\u200c \u0caa\u0ca0\u0cbe\u0ca3\u0ccd\u200c \u0cae\u0ca4\u0ccd\u0ca4\u0cc1 \u0c95\u0cbe\u0cb2\u0cbf\u0ca8\u0ccd\u200c \u0cae\u0ca8\u0ccd\u0cb0\u0cca \u0c85\u0cb5\u0cb0\u0ca8\u0ccd\u0ca8\u0cc1 \u0cb9\u0cca\u0c82\u0ca6\u0cbf\u0cb0\u0cc1\u0cb5 \u0ca4\u0c82\u0ca1 \u0cac\u0ccd\u0caf\u0cbe\u0c9f\u0cbf\u0c82\u0c97\u0ccd\u200c\u0ca8\u0cb2\u0ccd\u0cb2\u0cbf \u0cb8\u0cae\u0cb0\u0ccd\u0ca5\u0cb5\u0cbe\u0c97\u0cbf\u0ca6\u0cc6. \u0c89\u0ca4\u0ccd\u0ca4\u0caa\u0ccd\u0caa 8 \u0cb0\u0ca8\u0ccd \u0cae\u0cbe\u0ca4\u0ccd\u0cb0 \u0c97\u0cb3\u0cbf\u0cb8\u0cbf\u0ca6\u0ccd\u0ca6\u0cb0\u0cc1. \u0c97\u0c82\u0cad\u0cc0\u0cb0\u0ccd \u0cae\u0ca4\u0ccd\u0ca4\u0cc1 \u0cae\u0ca8\u0cc0\u0cb7\u0ccd\u200c \u0c85\u0cb0\u0ccd\u0ca7\u0cb6\u0ca4\u0c95 \u0cac\u0cbe\u0cb0\u0cbf\u0cb8\u0cbf\u0ca6\u0ccd\u0ca6\u0cb0\u0cc1.", "\u0c88 \u0ca4\u0c82\u0ca1\u0ca6 \u0caa\u0ccd\u0cb0\u0cae\u0cc1\u0c96 \u0cac\u0ccc\u0cb2\u0cb0\u0ccd\u200c\u0c97\u0cb3\u0cbe\u0ca6 \u0cb0\u0cb8\u0cc6\u0cb2\u0ccd\u200c, \u0c9c\u0cbe\u0ca8\u0ccd\u200c \u0cb9\u0cb8\u0ccd\u0c9f\u0cbf\u0c82\u0c97\u0ccd\u0cb8\u0ccd\u200c, \u0cac\u0ccd\u0cb0\u0cbe\u0ca1\u0ccd\u200c \u0cb9\u0cbe\u0c97\u0ccd\u200c, \u0caa\u0cbf\u0caf\u0cc2\u0cb7\u0ccd \u0c9a\u0cbe\u0cb5\u0ccd\u0cb2\u0cbe \u0cae\u0ca4\u0ccd\u0ca4\u0cc1 \u0c95\u0cc1\u0cb2\u0ca6\u0cc0\u0caa\u0ccd\u200c \u0caf\u0cbe\u0ca6\u0cb5\u0ccd \u0c85\u0cb5\u0cb0\u0cc1 \u0cae\u0cc1\u0c82\u0cac\u0cc8 \u0ca4\u0c82\u0ca1\u0cb5\u0ca8\u0ccd\u0ca8\u0cc1 \u0c97\u0cc1\u0cb0\u0cbf\u0caf \u0c92\u0cb3\u0c97\u0cc6 \u0c95\u0c9f\u0ccd\u0c9f\u0cbf \u0cb9\u0cbe\u0c95\u0cb2\u0cc1 \u0cb5\u0cbf\u0cab\u0cb2\u0cb0\u0cbe\u0c97\u0cbf\u0ca6\u0ccd\u0ca6\u0cb0\u0cc1. \u0c86\u0ca6\u0ccd\u0ca6\u0cb0\u0cbf\u0c82\u0ca6 \u0cb0\u0cc8\u0ca1\u0cb0\u0ccd\u0cb8\u0ccd\u200c \u0ca8\u0cbf\u0cb0\u0cbe\u0cb8\u0cc6 \u0c85\u0ca8\u0cc1\u0cad\u0cb5\u0cbf\u0cb8\u0cbf\u0ca4\u0ccd\u0ca4\u0cc1.", "*\u00a0\u0ca8\u0cae\u0ccd\u0cae \u0ca4\u0c82\u0ca1\u0ca6\u0cb2\u0ccd\u0cb2\u0cbf \u0caf\u0cc1\u0cb5 \u0c86\u0c9f\u0c97\u0cbe\u0cb0\u0cb0\u0cc1 \u0cb9\u0cc6\u0c9a\u0ccd\u0c9a\u0cbf\u0ca6\u0ccd\u0ca6\u0cbe\u0cb0\u0cc6. \u0ca8\u0cbe\u0cb5\u0cc1 \u0c85\u0cb5\u0cb0 \u0cb8\u0cbe\u0cae\u0cb0\u0ccd\u0ca5\u0ccd\u0caf\u0ca6 \u0cae\u0cc7\u0cb2\u0cc6 \u0ca8\u0c82\u0cac\u0cbf\u0c95\u0cc6 \u0c87\u0c9f\u0ccd\u0c9f\u0cbf\u0ca6\u0ccd\u0ca6\u0cc7\u0cb5\u0cc6. \u0cb9\u0cbf\u0c82\u0ca6\u0cbf\u0ca8 \u0c9f\u0cc2\u0cb0\u0ccd\u0ca8\u0cbf\u0c97\u0cb3\u0cbf\u0c97\u0cbf\u0c82\u0ca4\u0cb2\u0cc2 \u0c88 \u0cb5\u0cb0\u0ccd\u0cb7 \u0c89\u0ca4\u0ccd\u0ca4\u0cae \u0caa\u0ccd\u0cb0\u0ca6\u0cb0\u0ccd\u0cb6\u0ca8 \u0ca4\u0ccb\u0cb0\u0cc1\u0cb5 \u0c97\u0cc1\u0cb0\u0cbf \u0ca8\u0cae\u0ccd\u0cae\u0ca6\u0cc1.-\u0cb5\u0cbf.\u0cb5\u0cbf.\u0c8e\u0cb8\u0ccd\u200c \u0cb2\u0c95\u0ccd\u0cb7\u0ccd\u0cae\u0ca3\u0ccd\u200c\u0cb8\u0ca8\u0ccd\u200c\u0cb0\u0cc8\u0cb8\u0cb0\u0ccd\u0cb8\u0ccd\u200c\u00a0 \u0ca4\u0c82\u0ca1\u0ca6 \u0cb8\u0cb2\u0cb9\u0cc6\u0c97\u0cbe\u0cb0", "\u0cae\u0cc1\u0c96\u0ccd\u0caf\u0cbe\u0c82\u0cb6\u0c97\u0cb3\u0cc1* \u0cae\u0cca\u0ca6\u0cb2 \u0caa\u0c82\u0ca6\u0ccd\u0caf\u0ca6\u0cb2\u0ccd\u0cb2\u0cbf \u0c86\u0cb0\u0ccd\u200c\u0cb8\u0cbf\u0cac\u0cbf \u0c8e\u0ca6\u0cc1\u0cb0\u0cc1 \u0cb8\u0ccb\u0ca4\u0cbf\u0ca6\u0ccd\u0ca6 \u0cb8\u0ca8\u0ccd\u200c\u0cb0\u0cc8\u0cb8\u0cb0\u0ccd\u0cb8\u0ccd\u200c* \u0ca8\u0cc8\u0c9f\u0ccd \u0cb0\u0cc8\u0ca1\u0cb0\u0ccd\u0cb8\u0ccd \u0c8e\u0cb0\u0ca1\u0cc1 \u0cb8\u0cb2 \u0caa\u0ccd\u0cb0\u0cb6\u0cb8\u0ccd\u0ca4\u0cbf \u0c97\u0cc6\u0ca6\u0ccd\u0ca6\u0cc1\u0c95\u0cca\u0c82\u0ca1\u0cbf\u0ca6\u0cc6* \u0c8e\u0cb0\u0ca1\u0cc2 \u0ca4\u0c82\u0ca1\u0c97\u0cb3\u0cbf\u0c97\u0cc6 \u0cac\u0ccc\u0cb2\u0cbf\u0c82\u0c97\u0ccd \u0cb5\u0cc8\u0cab\u0cb2\u0ccd\u0caf\u0ca6 \u0c9a\u0cbf\u0c82\u0ca4\u0cc6", "\u0cb5\u0cbe\u0cb0\u0ccd\u0ca8\u0cb0\u0ccd\u200c \u0c90\u0caa\u0cbf\u0c8e\u0cb2\u0ccd \u0cb8\u0cbe\u0ca7\u0ca8\u0cc684\u0caa\u0c82\u0ca6\u0ccd\u0caf2583\u0c92\u0c9f\u0ccd\u0c9f\u0cc1 \u0cb0\u0ca8\u0ccd\u200c109*\u0c97\u0cb0\u0cbf\u0cb7\u0ccd\u0ca02 \u0cb6\u0ca4\u0c9524 \u0c85\u0cb0\u0ccd\u0ca7\u0cb6\u0ca4\u0c95254 \u0cac\u0ccc\u0c82\u0ca1\u0cb0\u0cbf108 \u0cb8\u0cbf\u0c95\u0ccd\u0cb8\u0cb0\u0ccd\u200c34.44\u00a0\u0cb8\u0cb0\u0cbe\u0cb8\u0cb0\u0cbf", "\u0c87\u0c82\u0ca6\u0cbf\u0ca8 \u0caa\u0c82\u0ca6\u0ccd\u0caf\u0c97\u0cb3\u0cc1", "\u0cb8\u0ca8\u0ccd\u200c\u0cb0\u0cc8\u0cb8\u0cb0\u0ccd\u0cb8\u0ccd\u200c \u0cb9\u0cc8\u0ca6\u0cb0\u0cbe\u0cac\u0cbe\u0ca6\u0ccd\u200c\u2013\u0c95\u0ccb\u0cb2\u0ccd\u0c95\u0ca4\u0ccd\u0ca4 \u0ca8\u0cc8\u0c9f\u0ccd\u200c \u0cb0\u0cc8\u0ca1\u0cb0\u0ccd\u0cb8\u0ccd\u200c", "\u0cb8\u0ccd\u0ca5\u0cb3: \u0cb9\u0cc8\u0ca6\u0cb0\u0cbe\u0cac\u0cbe\u0ca6\u0ccd, \u0c86\u0cb0\u0c82\u0cad: \u0cb8\u0c82\u0c9c\u0cc6 4\u0c95\u0ccd\u0c95\u0cc6.\u0cae\u0cc1\u0c82\u0cac\u0cc8 \u0c87\u0c82\u0ca1\u0cbf\u0caf\u0ca8\u0ccd\u0cb8\u0ccd\u200c\u2013\u0c97\u0cc1\u0c9c\u0cb0\u0cbe\u0ca4\u0ccd \u0cb2\u0caf\u0ca8\u0ccd\u0cb8\u0ccd\u200c.\u0cb8\u0ccd\u0ca5\u0cb3:\u2008\u0cae\u0cc1\u0c82\u0cac\u0cc8, \u0c86\u0cb0\u0c82\u0cad: \u0cb0\u0cbe\u0ca4\u0ccd\u0cb0\u0cbf 8\u0c95\u0ccd\u0c95\u0cc6.\u0ca8\u0cc7\u0cb0 \u0caa\u0ccd\u0cb0\u0cb8\u0cbe\u0cb0: \u0cb8\u0ccb\u0ca8\u0cbf \u0cb8\u0cbf\u0c95\u0ccd\u0cb8\u0ccd\u200c"], "title": "\u0cb8\u0ca8\u0ccd\u200c\u0cb0\u0cc8\u0cb8\u0cb0\u0ccd\u0cb8\u0ccd\u200c\u0c97\u0cc6 \u0c9c\u0caf\u0ca6 \u0ca4\u0cb5\u0c95"},
{"url": "http://www.prajavani.net/article/14-%E0%B2%85%E0%B2%A5%E0%B3%8D%E0%B2%B2%E0%B3%80%E0%B2%9F%E0%B3%8D%E2%80%8C%E0%B2%97%E0%B2%B3-%E0%B2%AE%E0%B3%87%E0%B2%B2%E0%B2%BF%E0%B2%A8-%E0%B2%A8%E0%B2%BF%E0%B2%B7%E0%B3%87%E0%B2%A7-%E0%B2%A4%E0%B3%86%E0%B2%B0%E0%B2%B5%E0%B3%81-%E0%B2%B8%E0%B2%BE%E0%B2%A7%E0%B3%8D%E0%B2%AF%E0%B2%A4%E0%B3%86", "content": ["\u0cac\u0cbf\u0cb2\u0cbf\u0cb8\u0cbf, \u0c9c\u0cbe\u0cb0\u0ccd\u0c9c\u0cbf\u0caf\u0cbe (\u0c8e\u0caa\u0cbf): \u0cb5\u0cbf\u0cb6\u0ccd\u0cb5 \u0c89\u0ca6\u0ccd\u0ca6\u0cc0\u0caa\u0ca8\u0cbe \u0cae\u0ca6\u0ccd\u0ca6\u0cc1 \u0ca4\u0ca1\u0cc6 \u0c98\u0c9f\u0c95 (\u0cb5\u0cbe\u0ca1\u0cbe) \u0cac\u0cc1\u0ca7\u0cb5\u0cbe\u0cb0 \u0cae\u0cc6\u0cb2\u0ccd\u0ca1\u0ccb\u0ca8\u0cbf\u0caf\u0cae\u0ccd\u200c \u0c94\u0cb7\u0ca7\u0cbf \u0cb8\u0cc7\u0cb5\u0ca8\u0cc6 \u0ca8\u0cbf\u0caf\u0cae\u0ca6\u0cb2\u0ccd\u0cb2\u0cbf \u0c95\u0cc6\u0cb2 \u0cac\u0ca6\u0cb2\u0cbe\u0cb5\u0ca3\u0cc6 \u0ca4\u0cb0\u0cb2\u0cc1 \u0ca8\u0cbf\u0cb0\u0ccd\u0ca7\u0cb0\u0cbf\u0cb8\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0cb0\u0cb7\u0ccd\u0caf\u0cbe \u0cae\u0ca4\u0ccd\u0ca4\u0cc1 \u0c9c\u0cbe\u0cb0\u0ccd\u0c9c\u0cbf\u0caf\u0cbe\u0ca6 14 \u0cae\u0c82\u0ca6\u0cbf \u0c85\u0ca5\u0ccd\u0cb2\u0cc0\u0c9f\u0ccd\u200c\u0c97\u0cb3\u0cc1 \u0ca8\u0cbf\u0cb7\u0cc7\u0ca7 \u0cb6\u0cbf\u0c95\u0ccd\u0cb7\u0cc6\u0caf\u0cbf\u0c82\u0ca6 \u0caa\u0cbe\u0cb0\u0cbe\u0c97\u0cc1\u0cb5 \u0cb8\u0cbe\u0ca7\u0ccd\u0caf\u0ca4\u0cc6 \u0c87\u0ca6\u0cc6.\u0cb5\u0cbe\u0ca1\u0cbe \u0c88 \u0cb5\u0cb0\u0ccd\u0cb7\u0ca6 \u0c9c\u0ca8\u0cb5\u0cb0\u0cbf\u0caf\u0cb2\u0ccd\u0cb2\u0cbf \u0cae\u0cc6\u0cb2\u0ccd\u0ca1\u0ccb \u0ca8\u0cbf\u0caf\u0cae\u0ccd\u200c \u0c94\u0cb7\u0ca7\u0cbf\u0caf\u0ca8\u0ccd\u0ca8\u0cc1 \u0ca8\u0cbf\u0cb7\u0cc7\u0ca7\u0cbf\u0cb8\u0cbf\u0ca4\u0ccd\u0ca4\u0cc1. \u0cb9\u0cc0\u0c97\u0cbe\u0c97\u0cbf \u0c87\u0ca6\u0ca8\u0ccd\u0ca8\u0cc1 \u0cb8\u0cc7\u0cb5\u0cbf\u0cb8\u0cbf \u0cb8\u0cbf\u0c95\u0ccd\u0c95\u0cbf\u0cac\u0cbf\u0ca6\u0ccd\u0ca6\u0cbf\u0ca6\u0ccd\u0ca6 \u0cb0\u0cb7\u0ccd\u0caf\u0cbe\u0ca6 \u0c9f\u0cc6\u0ca8\u0cbf\u0cb8\u0ccd\u200c \u0ca4\u0cbe\u0cb0\u0cc6 \u0cae\u0cb0\u0cbf\u0caf\u0cbe \u0cb6\u0cb0\u0caa\u0ccb\u0cb5\u0cbe \u0cb8\u0cc7\u0cb0\u0cbf\u0ca6\u0c82\u0ca4\u0cc6\u00a0 \u0cb5\u0cbf\u0cb5\u0cbf\u0ca7 \u0cb0\u0cbe\u0cb7\u0ccd\u0c9f\u0ccd\u0cb0\u0c97\u0cb3 172\u0c95\u0ccd\u0c95\u0cc2 \u0cb9\u0cc6\u0c9a\u0ccd\u0c9a\u0cc1 \u0c85\u0ca5\u0ccd\u0cb2\u0cc0\u0c9f\u0ccd\u200c\u0c97\u0cb3 \u0cae\u0cc7\u0cb2\u0cc6 \u0ca8\u0cbf\u0cb7\u0cc7\u0ca7 \u0cb9\u0cc7\u0cb0\u0cbf\u0ca4\u0ccd\u0ca4\u0cc1.", "\u0cae\u0cc6\u0cb2\u0ccd\u0ca1\u0ccb\u0ca8\u0cbf\u0caf\u0cae\u0ccd\u200c\u00a0 \u0cb9\u0cc3\u0ca6\u0caf \u0cb8\u0c82\u0cac\u0c82\u0ca7\u0cbf \u0c95\u0cbe\u0caf\u0cbf\u0cb2\u0cc6\u0c97\u0cb3\u0cbf\u0c97\u0cc6 \u0c89\u0ca4\u0ccd\u0ca4\u0cae \u0c94\u0cb7\u0ca7. \u0cb9\u0cc0\u0c97\u0cbe\u0c97\u0cbf \u0ca8\u0cbe\u0cb5\u0cc1 \u0cb9\u0cb2\u0cb5\u0cc1 \u0cb5\u0cb0\u0ccd\u0cb7\u0c97\u0cb3\u0cbf\u0c82\u0ca6 \u0c87\u0ca6\u0ca8\u0ccd\u0ca8\u0cc1 \u0cb8\u0cc7\u0cb5\u0cbf\u0cb8\u0cc1\u0ca4\u0ccd\u0ca4\u0cbe \u0cac\u0c82\u0ca6\u0cbf\u0ca6\u0ccd\u0ca6\u0cc7\u0cb5\u0cc6. \u0cb5\u0cbe\u0ca1\u0cbe \u0c8f\u0c95\u0cbe\u0c8f\u0c95\u0cbf \u0c87\u0ca6\u0ca8\u0ccd\u0ca8\u0cc1 \u0ca8\u0cbf\u0cb7\u0cc7\u0ca7\u0cbf\u0cb8\u0cbf\u0cb0\u0cc1\u0cb5\u0cc1\u0ca6\u0cc1 \u0cb8\u0cb0\u0cbf\u0caf\u0cb2\u0ccd\u0cb2. \u0cb5\u0cbe\u0ca1\u0cbe \u0ca4\u0ca8\u0ccd\u0ca8 \u0ca8\u0cbf\u0caf\u0cae\u0ca6\u0cb2\u0ccd\u0cb2\u0cbf \u0cac\u0ca6\u0cb2\u0cbe\u0cb5\u0ca3\u0cc6 \u0ca4\u0cb0\u0cac\u0cc7\u0c95\u0cc1 \u0c8e\u0c82\u0ca6\u0cc1 \u0ca8\u0cbf\u0cb7\u0cc7\u0ca7\u0c95\u0ccd\u0c95\u0cca\u0cb3\u0c97\u0cbe\u0c97\u0cbf\u0ca6\u0ccd\u0ca6 \u0c85\u0ca5\u0ccd\u0cb2\u0cc0\u0c9f\u0ccd\u200c\u0c97\u0cb3\u0cc1 \u0c86\u0c97\u0ccd\u0cb0\u0cb9\u0cbf\u0cb8\u0cbf\u0ca6\u0ccd\u0ca6\u0cb0\u0cc1.", "\u0c85\u0ca5\u0ccd\u0cb2\u0cc0\u0c9f\u0ccd\u200c\u0c97\u0cb3 \u0cb0\u0c95\u0ccd\u0ca4\u0ca6\u0cb2\u0ccd\u0cb2\u0cbf \u0c92\u0c82\u0ca6\u0cc1 \u0cae\u0cc8\u0c95\u0ccd\u0cb0\u0ccb \u0c97\u0ccd\u0cb0\u0cbe\u0c82 \u0c95\u0ccd\u0c95\u0cbf\u0c82\u0ca4\u0cb2\u0cc2 \u0c95\u0ca1\u0cbf\u0cae\u0cc6 \u0cae\u0cc6\u0cb2\u0ccd\u0ca1\u0ccb\u0ca8\u0cbf\u0caf\u0cae\u0ccd\u200c \u0c85\u0c82\u0cb6 \u0c87\u0ca6\u0ccd\u0ca6\u0cb0\u0cc6 \u0c85\u0ca6\u0cc1 \u0c85\u0caa\u0cb0\u0cbe\u0ca7\u0cb5\u0cb2\u0ccd\u0cb2 \u0c8e\u0c82\u0ca6\u0cc1 \u0cb5\u0cbe\u0ca1\u0cbe \u0cb9\u0cc7\u0cb3\u0cbf\u0ca6\u0cc6. \u0cb9\u0cc0\u0c97\u0cbe\u0c97\u0cbf \u0c9c\u0cbe\u0cb0\u0ccd\u0c9c\u0cbf\u0caf\u0cbe\u0ca6 \u0c86\u0cb0\u0cc1 \u0c95\u0cc1\u0cb8\u0ccd\u0ca4\u0cbf\u0caa\u0c9f\u0cc1\u0c97\u0cb3 \u0cae\u0cc7\u0cb2\u0cbf\u0ca8 \u0ca8\u0cbf\u0cb7\u0cc7\u0ca7\u0cb5\u0ca8\u0ccd\u0ca8\u0cc1 \u0ca4\u0cbe\u0ca4\u0ccd\u0c95\u0cbe\u0cb2\u0cbf\u0c95\u0cb5\u0cbe\u0c97\u0cbf \u0ca4\u0cc6\u0cb0\u0cb5\u0cc1\u0c97\u0cca\u0cb3\u0cbf\u0cb8\u0cb2\u0cbe\u0c97\u0cbf\u0ca6\u0cc6."], "title": "14 \u0c85\u0ca5\u0ccd\u0cb2\u0cc0\u0c9f\u0ccd\u200c\u0c97\u0cb3 \u0cae\u0cc7\u0cb2\u0cbf\u0ca8 \u0ca8\u0cbf\u0cb7\u0cc7\u0ca7 \u0ca4\u0cc6\u0cb0\u0cb5\u0cc1 \u0cb8\u0cbe\u0ca7\u0ccd\u0caf\u0ca4\u0cc6  "},
{"url": "http://www.prajavani.net/article/%E0%B2%A1%E0%B3%87%E0%B2%B0%E0%B3%8D%E2%80%8C%E0%B2%A1%E0%B3%86%E0%B2%B5%E0%B2%BF%E0%B2%B2%E0%B3%8D%E0%B2%B8%E0%B3%8D%E2%80%8C-%E0%B2%9C%E0%B2%AF%E0%B2%AD%E0%B3%87%E0%B2%B0%E0%B2%BF", "content": ["\u0ca8\u0cb5\u0ca6\u0cc6\u0cb9\u0cb2\u0cbf:\u00a0 \u0c95\u0ccd\u0cb5\u0cbf\u0c82\u0c9f\u0ca8\u0ccd\u200c \u0ca1\u0cbf \u0c95\u0cbe\u0c95\u0ccd\u200c (\u0c94\u0c9f\u0cbe\u0c97\u0ca6\u0cc6 59, 42 \u0c8e\u0cb8\u0cc6\u0ca4, 9 \u0cac\u0ccc\u0c82\u0ca1\u0cb0\u0cbf, 1 \u0cb8\u0cbf\u0c95\u0ccd\u0cb8\u0cb0\u0ccd\u200c) \u0cae\u0ca4\u0ccd\u0ca4\u0cc1 \u0cb8\u0c82\u0c9c\u0cc1 \u0cb8\u0ccd\u0caf\u0cbe\u0cae\u0ccd\u0cb8\u0ca8\u0ccd\u200c (33) \u0c85\u0cb5\u0cb0 \u0cac\u0ccd\u0caf\u0cbe\u0c9f\u0cbf\u0c82\u0c97\u0ccd \u0cac\u0cb2\u0ca6\u0cbf\u0c82\u0ca6 \u0ca1\u0cc6\u0cb2\u0ccd\u0cb2\u0cbf \u0ca1\u0cc7\u0cb0\u0ccd\u200c\u0ca1\u0cc6\u0cb5\u0cbf\u0cb2\u0ccd\u0cb8\u0ccd \u0ca4\u0c82\u0ca1 \u0c90\u0caa\u0cbf\u0c8e\u0cb2\u0ccd \u0c92\u0c82\u0cac\u0ca4\u0ccd\u0ca4\u0ca8\u0cc7 \u0c86\u0cb5\u0cc3 \u0ca4\u0ccd\u0ca4\u0cbf\u0caf \u0c95\u0cbf\u0c82\u0c97\u0ccd\u0cb8\u0ccd\u200c \u0c87\u0cb2\u0cc6\u0cb5\u0cc6\u0ca8\u0ccd\u200c \u0caa\u0c82\u0c9c\u0cbe\u0cac\u0ccd \u0c8e\u0ca6\u0cc1\u0cb0\u0cbf\u0ca8 \u0caa\u0c82\u0ca6\u0ccd\u0caf\u0ca6\u0cb2\u0ccd\u0cb2\u0cbf \u0c8e\u0c82\u0c9f\u0cc1 \u0cb5\u0cbf\u0c95\u0cc6\u0c9f\u0ccd\u200c\u0c97\u0cb3 \u0c97\u0cc6\u0cb2\u0cc1\u0cb5\u0cc1 \u0caa\u0ca1\u0cc6\u0caf\u0cbf\u0ca4\u0cc1.\u0c87\u0cb2\u0ccd\u0cb2\u0cbf\u0ca8 \u0cab\u0cbf\u0cb0\u0ccb\u0c9c\u0ccd \u0cb7\u0cbe \u0c95\u0ccb\u0c9f\u0ccd\u0cb2\u0cbe \u0c95\u0ccd\u0cb0\u0cc0\u0ca1\u0cbe\u0c82\u0c97\u0ca3\u0ca6\u0cb2\u0ccd\u0cb2\u0cbf \u0cb6\u0cc1\u0c95\u0ccd\u0cb0\u0cb5\u0cbe\u0cb0 \u0ca8\u0ca1\u0cc6\u0ca6 \u0caa\u0c82\u0ca6\u0ccd\u0caf\u0ca6\u0cb2\u0ccd\u0cb2\u0cbf \u0c9f\u0cbe\u0cb8\u0ccd\u200c \u0c97\u0cc6\u0ca6\u0ccd\u0ca6 \u0ca1\u0cc6\u0cb2\u0ccd\u0cb2\u0cbf \u0c8e\u0ca6\u0cc1 \u0cb0\u0cbe\u0cb3\u0cbf \u0ca4\u0c82\u0ca1\u0c95\u0ccd\u0c95\u0cc6 \u0cae\u0cca\u0ca6\u0cb2\u0cc1 \u0cac\u0ccd\u0caf\u0cbe\u0c9f\u0ccd \u0cae\u0cbe\u0ca1\u0cb2\u0cc1 \u0c86\u0cb9\u0ccd\u0cb5\u0cbe\u0ca8 \u0c95\u0cca\u0c9f\u0ccd\u0c9f\u0cbf\u0ca4\u0cc1. \u0ca1\u0cc7\u0cb5\u0cbf\u0ca1\u0ccd\u200c \u0cae\u0cbf\u0cb2\u0ccd\u0cb2\u0cb0\u0ccd \u0ca8\u0cbe\u0caf\u0c95\u0ca4\u0ccd\u0cb5\u0ca6 \u0c95\u0cbf\u0c82\u0c97\u0ccd\u0cb8\u0ccd \u0ca4\u0c82\u0ca1 20 \u0c93\u0cb5\u0cb0\u0ccd\u200c\u0c97\u0cb3\u0cb2\u0ccd\u0cb2\u0cbf \u0c92\u0c82\u0cac\u0ca4\u0ccd\u0ca4\u0cc1 \u0cb5\u0cbf\u0c95\u0cc6\u0c9f\u0ccd\u200c\u0c97\u0cb3\u0ca8\u0ccd\u0ca8\u0cc1 \u0c95\u0cb3\u0cc6\u0ca6\u0cc1\u0c95\u0cca\u0c82\u0ca1\u0cc1 111 \u0cb0\u0ca8\u0ccd \u0c97\u0cb3\u0cbf\u0cb8\u0cbf\u0ca4\u0cc1.", "\u0cb8\u0cbe\u0ca7\u0cbe\u0cb0\u0ca3 \u0c97\u0cc1\u0cb0\u0cbf\u0caf\u0ca8\u0ccd\u0ca8\u0cc1\u00a0 \u0ca1\u0cc6\u0cb2\u0ccd\u0cb2\u0cbf \u0ca4\u0c82\u0ca1 13.3 \u0c93\u0cb5\u0cb0\u0ccd\u200c\u0c97\u0cb3\u0cb2\u0ccd\u0cb2\u0cbf 2 \u0cb5\u0cbf\u0c95\u0cc6\u0c9f\u0ccd\u200c \u0c95\u0cb3\u0cc6\u0ca6\u0cc1\u0c95\u0cca\u0c82\u0ca1\u0cc1 \u0cae\u0cc1\u0c9f\u0ccd\u0c9f\u0cbf\u0ca4\u0cc1.", "2014\u0cb0 \u0c9f\u0cc2\u0cb0\u0ccd\u0ca8\u0cbf\u0caf\u0cb2\u0ccd\u0cb2\u0cbf \u0cab\u0cc8\u0ca8\u0cb2\u0ccd\u200c \u0caa\u0ccd\u0cb0\u0cb5\u0cc7\u0cb6\u0cbf\u0cb8\u0cbf\u0ca6\u0ccd\u0ca6\u00a0 \u0c95\u0cbf\u0c82\u0c97\u0ccd\u0cb8\u0ccd\u200c \u0c87\u0cb2\u0cc6\u0cb5\u0cc6\u0ca8\u0ccd\u200c \u0caa\u0c82\u0c9c\u0cbe\u0cac\u0ccd\u00a0 \u0ca4\u0c82\u0ca1\u0c95\u0ccd\u0c95\u0cc6\u2008\u0c86\u0cb0\u0c82\u0cad \u0ca6\u0cb2\u0ccd\u0cb2\u0cbf\u0caf\u0cc7 \u0cb5\u0cc8\u0cab\u0cb2\u0ccd\u0caf \u0c8e\u0ca6\u0cc1\u0cb0\u0cbe\u0caf\u0cbf\u0ca4\u0cc1. \u0cae\u0cc1\u0cb0\u0cb3\u0cbf \u0cb5\u0cbf\u0c9c\u0caf\u0ccd\u200c (1),\u00a0 \u0cae\u0cbf\u0cb2\u0ccd\u0cb2\u0cb0\u0ccd (9) \u0cae\u0ca4\u0ccd\u0ca4\u0cc1\u00a0 \u0cae\u0ccd\u0caf\u0cbe\u0c95\u0ccd\u0cb8\u0ccd\u200c\u0cb5\u0cc6\u0cb2\u0ccd\u200c (11) \u0cac\u0cc7\u0c97\u0ca8\u0cc6 \u0caa\u0cc6\u0cb5\u0cbf\u0cb2\u0cbf\u0caf\u0ca8\u0ccd\u200c \u0cb8\u0cc7\u0cb0\u0cbf\u0ca6\u0cb0\u0cc1.", "\u0cb6\u0cbe\u0ca8\u0ccd\u200c \u0cae\u0cbe\u0cb0\u0ccd\u0cb7\u0ccd\u200c, \u0c85\u0c95\u0ccd\u0cb7\u0cb0\u0ccd\u200c \u0caa\u0c9f\u0cc7\u0cb2\u0ccd\u200c \u0cae\u0ca4\u0ccd\u0ca4\u0cc1 \u0cb5\u0cbf\u0c95\u0cc6\u0c9f\u0ccd\u200c \u0c95\u0cc0\u0caa\u0cb0\u0ccd \u0cac\u0ccd\u0caf\u0cbe\u0c9f\u0ccd\u0cb8\u0ccd\u200c\u0cae\u0ca8\u0ccd\u200c \u0cb5\u0cc3\u0ca6\u0ccd\u0ca7\u0cbf\u0cae\u0cbe\u0ca8\u0ccd\u200c \u0cb8\u0cb9\u0cbe \u0c85\u0cb5\u0cb0\u0cbf\u0c97\u0cc2 \u0c89\u0ca4\u0ccd\u0ca4\u0cae \u0cae\u0cca\u0ca4\u0ccd\u0ca4 \u0c97\u0cb3\u0cbf\u0cb8\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cbe\u0c97\u0cb2\u0cbf\u0cb2\u0ccd\u0cb2. \u0c86\u0cb0\u0c82\u0cad\u0cbf\u0c95 \u0cac\u0ccd\u0caf\u0cbe\u0c9f\u0ccd\u0cb8\u0ccd\u200c\u0cae\u0ca8\u0ccd\u200c \u0cae\u0ca8\u0ca8\u0ccd \u0cb5\u0cca\u0cb9\u0ccd\u0cb0\u0cbe\u00a0 32 \u0cb0\u0ca8\u0ccd \u0c97\u0cb3\u0cbf\u0cb8\u0cbf\u0ca6\u0cb0\u0cc1.\u00a0", "\u0ca4\u0c82\u0ca1 \u0cae\u0cca\u0ca6\u0cb2 \u0cb9\u0ca4\u0ccd\u0ca4\u0cc1 \u0c93\u0cb5\u0cb0\u0ccd\u200c \u0c97\u0cb3\u0cc1 \u0cae\u0cc1\u0c97\u0cbf\u0ca6\u0cbe\u0c97\u00a0 58 \u0cb0\u0ca8\u0ccd\u200c\u0c97\u0cb3 \u0ca8\u0ccd\u0ca8\u0cb7\u0ccd\u0c9f\u0cc7 \u0c95\u0cb2\u0cc6 \u0cb9\u0cbe\u0c95\u0cbf\u0ca4\u0ccd\u0ca4\u0cc1. \u0c86\u0cb0\u0c82\u0cad\u0cbf\u0c95 \u0cb5\u0cc8\u0cab\u0cb2\u0ccd\u0caf\u0ca6\u0cbf\u0c82\u0ca6 \u0ca4\u0c82\u0ca1\u0c95\u0ccd\u0c95\u0cc6 \u0c9a\u0cc7\u0ca4\u0cb0\u0cbf\u0cb8\u0cbf \u0c95\u0cca\u0cb3\u0ccd\u0cb3\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cc7 \u0c86\u0c97\u0cb2\u0cbf\u0cb2\u0ccd\u0cb2.", "\u0cae\u0cbf\u0cb6\u0ccd\u0cb0\u0cbe \u0cae\u0ccb\u0ca1\u0cbf:\u00a0 \u0caa\u0c82\u0c9c\u0cbe\u0cac\u0ccd \u0cac\u0ccd\u0caf\u0cbe\u0c9f\u0ccd\u0cb8\u0ccd\u200c \u0cae\u0ca8\u0ccd\u200c\u0c97\u0cb3\u0ca8\u0ccd\u0ca8\u0cc1 \u0c85\u0cae\u0cbf\u0ca4\u0ccd\u200c \u0cae\u0cbf\u0cb6\u0ccd\u0cb0\u0cbe \u0c95\u0c9f\u0ccd\u0c9f\u0cbf \u0cb9\u0cbe\u0c95\u0cbf\u0ca6\u0cb0\u0cc1.", "\u0cae\u0cc2\u0cb0\u0cc1 \u0c93\u0cb5\u0cb0\u0ccd\u200c \u0cac\u0ccc\u0cb2\u0cbf\u0c82\u0c97\u0ccd \u0cae\u0cbe\u0ca1\u0cbf\u0ca6 \u0c85\u0cb5\u0cb0\u0cc1 \u0ca8\u0cbe\u0cb2\u0ccd\u0c95\u0cc1 \u0cb5\u0cbf\u0c95\u0cc6\u0c9f\u0ccd\u200c\u0c97 \u0cb3\u0ca8\u0ccd\u0ca8\u0cc1 \u0c95\u0cac\u0cb3\u0cbf\u0cb8\u0cbf\u0ca6\u0cb0\u0cc1. \u0ca8\u0cc0\u0ca1\u0cbf\u0ca6\u0ccd\u0ca6\u0cc1 11 \u0cb0\u0ca8\u0ccd \u0cae\u0cbe\u0ca4\u0ccd\u0cb0. \u0c95\u0ccd\u0cb0\u0cbf\u0cb8\u0ccd\u200c \u0cae\u0cbe\u0cb0\u0cbf\u0cb8\u0ccd\u200c \u0cae\u0ca4\u0ccd\u0ca4\u0cc1 \u0c9c\u0caf\u0c82\u0ca4\u0ccd \u0caf\u0cbe\u0ca6\u0cb5\u0ccd \u0c95\u0cc2\u0ca1 \u0c8e\u0ca6\u0cc1 \u0cb0\u0cbe\u0cb3\u0cbf \u0cac\u0ccd\u0caf\u0cbe\u0c9f\u0ccd\u0cb8\u0ccd\u200c\u0cae\u0ca8\u0ccd\u200c\u0c97\u0cb3\u0cc1 \u0cb9\u0cc6\u0c9a\u0ccd\u0c9a\u0cc1 \u0cb0\u0ca8\u0ccd \u0c97\u0cb3\u0cbf\u0cb8\u0ca6\u0c82\u0ca4\u0cc6 \u0c8e\u0c9a\u0ccd\u0c9a\u0cb0\u0cbf\u0c95\u0cc6 \u0cb5\u0cb9\u0cbf\u0cb8\u0cbf\u0ca6\u0cb0\u0cc1.", "\u0cb8\u0ccd\u0c95\u0ccb\u0cb0\u0ccd\u200c\u0c95\u0cbe\u0cb0\u0ccd\u0ca1\u0ccd\u200c\u0c95\u0cbf\u0c82\u0c97\u0ccd\u0cb8\u0ccd\u200c \u0c87\u0cb2\u0cc6\u0cb5\u0cc6\u0ca8\u0ccd\u200c \u0caa\u0c82\u0c9c\u0cbe\u0cac\u0ccd\u200c\u00a0\u00a0 9 \u0c95\u0ccd\u0c95\u0cc6 111 (20 \u0c93\u0cb5\u0cb0\u0ccd\u200c\u0c97\u0cb3\u0cb2\u0ccd\u0cb2\u0cbf)", "\u0cae\u0cc1\u0cb0\u0cb3\u0cbf \u0cb5\u0cbf\u0c9c\u0caf\u0ccd\u200c \u0cb0\u0ca8\u0ccd\u200c\u0c94\u0c9f\u0ccd\u200c (\u0c9c\u0cb9\u0cc0\u0cb0\u0ccd\u200c\u00a0 , \u0c95\u0cb0\u0cc1\u0ca3\u0ccd\u200c\u00a0 /\u00a0 \u0ca1\u0cbf \u0c95\u0cbe\u0c95\u0ccd\u200c)\u00a0 01\u0cae\u0ca8\u0ca8\u0ccd\u200c \u0cb5\u0cca\u0cb9\u0ccd\u0cb0\u0cbe \u0cac\u0cbf. \u0c85\u0cae\u0cbf\u0ca4\u0ccd\u200c \u0cae\u0cbf\u0cb6\u0ccd\u0cb0\u0cbe\u00a0 32\u0cb6\u0cbe\u0ca8\u0ccd\u200c \u0cae\u0cbe\u0cb0\u0ccd\u0cb7\u0ccd \u0cb8\u0ccd\u0c9f\u0c82\u0caa\u0ccd\u0ca1\u0ccd\u200c \u0c95\u0ccd\u0cb5\u0cbf\u0c82\u0c9f\u0ca8\u0ccd\u200c \u0ca1\u0cbf \u0c95\u0cbe\u0c95\u0ccd\u200c \u0cac\u0cbf. \u0c85\u0cae\u0cbf\u0ca4\u0ccd\u200c \u0cae\u0cbf\u0cb6\u0ccd\u0cb0\u0cbe\u00a0 13\u0ca1\u0cc7\u0cb5\u0cbf\u0ca1\u0ccd\u200c \u0cae\u0cbf\u0cb2\u0ccd\u0cb2\u0cb0\u0ccd\u200c \u0c8e\u0cb2\u0ccd\u200c\u0cac\u0cbf\u0ca1\u0cac\u0ccd\u0cb2\u0ccd\u0caf\u0cc1 \u0cac\u0cbf. \u0c85\u0cae\u0cbf\u0ca4\u0ccd\u200c \u0cae\u0cbf\u0cb6\u0ccd\u0cb0\u0cbe\u00a0 09\u0c97\u0ccd\u0cb2\u0cc6\u0ca8\u0ccd\u200c \u0cae\u0ccd\u0caf\u0cbe\u0c95\u0ccd\u0cb8\u0ccd\u200c\u0cb5\u0cc6\u0cb2\u0ccd\u200c \u0cb8\u0cbf. \u0c95\u0cbe\u0cb0\u0ccd\u0cb2\u0cca\u0cb8\u0ccd\u200c \u0cac\u0ccd\u0cb0\u0cbe\u0ca5\u0ccd\u200c\u0cb5\u0cc8\u0c9f\u0ccd\u200c \u0cac\u0cbf.\u0c85\u0cae\u0cbf\u0ca4\u0ccd\u200c \u0cae\u0cbf\u0cb6\u0ccd\u0cb0\u0cbe\u00a0 00\u0c85\u0c95\u0ccd\u0cb7\u0cb0\u0ccd \u0caa\u0c9f\u0cc7\u0cb2\u0ccd\u200c \u0cb8\u0cbf. \u0caa\u0cb5\u0ca8\u0ccd \u0ca8\u0cc7\u0c97\u0cbf \u0cac\u0cbf. \u0c9c\u0caf\u0c82\u0ca4\u0ccd\u200c \u0caf\u0cbe\u0ca6\u0cb5\u0ccd\u200c\u00a0 11\u0cb5\u0cc3\u0ca6\u0ccd\u0ca7\u0cbf\u0cae\u0cbe\u0ca8\u0ccd\u200c \u0cb8\u0cb9\u0cbe \u0cb0\u0ca8\u0ccd\u200c\u0c94\u0c9f\u0ccd\u200c (\u0ca1\u0cc1\u0cae\u0cbf\u0ca8\u0cbf)\u00a0 03\u0cae\u0cbf\u0cb7\u0cc6\u0cb2\u0ccd\u200c \u0c9c\u0cbe\u0ca8\u0ccd\u0cb8\u0ca8\u0ccd\u200c \u0cac\u0cbf. \u0c95\u0ccd\u0cb0\u0cbf\u0cb8\u0ccd\u200c \u0cae\u0cbe\u0cb0\u0cbf\u0cb8\u0ccd\u200c\u00a0 04\u0cae\u0ccb\u0cb9\u0cbf\u0ca4\u0ccd \u0cb6\u0cb0\u0ccd\u0cae\u0cbe \u0cb8\u0cbf. \u0c95\u0ccd\u0cb0\u0cbf\u0cb8\u0ccd\u200c \u0cae\u0cbe\u0cb0\u0cbf\u0cb8\u0ccd\u200c \u0cac\u0cbf. \u0c9c\u0cb9\u0cc0\u0cb0\u0ccd\u200c \u0c96\u0cbe\u0ca8\u0ccd\u200c\u00a0 15\u0caa\u0ccd\u0cb0\u0ca6\u0cc0\u0caa\u0ccd\u200c \u0cb8\u0cbe\u0cb9\u0cc1 \u0c94\u0c9f\u0cbe\u0c97\u0ca6\u0cc6\u00a0 18\u0cb8\u0c82\u0ca6\u0cc0\u0caa\u0ccd\u200c \u0cb6\u0cb0\u0ccd\u0cae\u0cbe \u0c94\u0c9f\u0cbe\u0c97\u0ca6\u0cc6\u00a0 01\u0c87\u0ca4\u0cb0\u0cc6: (\u0cb2\u0cc6\u0c97\u0ccd\u200c \u0cac\u0cc8 1, \u0cb5\u0cc8\u0ca1\u0ccd\u200c 3) 04\u0cb5\u0cbf\u0c95\u0cc6\u0c9f\u0ccd\u200c \u0caa\u0ca4\u0ca8:\u00a0\u00a0 \u0c9c\u0cb9\u0cc0\u0cb0\u0ccd \u0c96\u0cbe\u0ca8\u0ccd\u200c 4\u20131\u201314\u20131, \u0caa\u0cb5\u0ca8\u0ccd\u200c \u0ca8\u0cc7\u0c97\u0cbf 1\u20130\u201310\u20130, \u0c95\u0ccd\u0cb0\u0cbf\u0cb8\u0ccd\u200c \u0cae\u0cbe\u0cb0\u0cbf\u0cb8\u0ccd\u200c 4\u20130\u201319\u20131, \u0c95\u0cbe\u0cb0\u0ccd\u0cb2\u0cca\u0cb8\u0ccd \u0cac\u0ccd\u0cb0\u0cbe\u0ca5\u0ccd\u200c\u0cb5\u0cc8\u0c9f\u0ccd\u200c 4\u20130\u201333\u20130, \u0c85\u0cae\u0cbf\u0ca4\u0ccd\u200c \u0cae\u0cbf\u0cb6\u0ccd\u0cb0\u0cbe 3\u20130\u201311\u20134, \u0c9c\u0caf\u0c82\u0ca4\u0ccd\u200c \u0caf\u0cbe\u0ca6\u0cb5\u0ccd\u200c 4\u20130\u201323\u20131.\u0cac\u0ccc\u0cb2\u0cbf\u0c82\u0c97\u0ccd\u200c: \u0c9c\u0cb9\u0cc0\u0cb0\u0ccd \u0c96\u0cbe\u0ca8\u0ccd\u200c 4\u20131\u201314\u20131, \u0caa\u0cb5\u0ca8\u0ccd\u200c \u0ca8\u0cc7\u0c97\u0cbf 1\u20130\u201310\u20130, \u0c95\u0ccd\u0cb0\u0cbf\u0cb8\u0ccd\u200c \u0cae\u0cbe\u0cb0\u0cbf\u0cb8\u0ccd\u200c 4\u20130\u201319\u20131, \u0c95\u0cbe\u0cb0\u0ccd\u0cb2\u0cca\u0cb8\u0ccd \u0cac\u0ccd\u0cb0\u0cbe\u0ca5\u0ccd\u200c\u0cb5\u0cc8\u0c9f\u0ccd\u200c 4\u20130\u201333\u20130, \u0c85\u0cae\u0cbf\u0ca4\u0ccd\u200c \u0cae\u0cbf\u0cb6\u0ccd\u0cb0\u0cbe 3\u20130\u201311\u20134, \u0c9c\u0caf\u0c82\u0ca4\u0ccd\u200c \u0caf\u0cbe\u0ca6\u0cb5\u0ccd\u200c 4\u20130\u201323\u20131.\u0ca1\u0cc6\u0cb2\u0ccd\u0cb2\u0cbf \u0ca1\u0cc7\u0cb0\u0ccd\u200c\u0ca1\u0cc6\u0cb5\u0cbf\u0cb2\u0ccd\u0cb8\u0ccd\u200c\u00a0 2 \u0c95\u0ccd\u0c95\u0cc6 113\u00a0\u00a0 (13.3 \u0c93\u0cb5\u0cb0\u0ccd\u200c\u0c97\u0cb3\u0cb2\u0ccd\u0cb2\u0cbf)", "\u0c95\u0ccd\u0cb5\u0cbf\u0c82\u0c9f\u0ca8\u0ccd\u200c \u0ca1\u0cbf \u0c95\u0cbe\u0c95\u0ccd\u200c \u0c94\u0c9f\u0cbe\u0c97\u0ca6\u0cc6\u00a0 59\u0cb6\u0ccd\u0cb0\u0cc7\u0caf\u0cb8\u0ccd\u200c \u0c85\u0caf\u0ccd\u0caf\u0cb0\u0ccd\u200c \u0cb8\u0cbf. \u0cb5\u0cc3\u0ca6\u0ccd\u0ca7\u0cbf\u0cae\u0cbe\u0ca8\u0ccd\u200c \u0cb8\u0cb9\u0cbe \u0cac\u0cbf. \u0cb8\u0c82\u0ca6\u0cc0\u0caa\u0ccd\u200c \u0cb6\u0cb0\u0ccd\u0cae\u0cbe\u00a0 03\u0cb8\u0c82\u0c9c\u0cc1 \u0cb8\u0ccd\u0caf\u0cbe\u0cae\u0ccd\u0cb8\u0ca8\u0ccd\u200c \u0cac\u0cbf. \u0c85\u0c95\u0ccd\u0cb7\u0cb0\u0ccd\u200c \u0caa\u0c9f\u0cc7\u0cb2\u0ccd\u200c\u00a0 33\u0caa\u0cb5\u0ca8\u0ccd\u200c \u0ca8\u0cc7\u0c97\u0cbf\u2008\u0c94\u0c9f\u0cbe\u0c97\u0ca6\u0cc6\u00a0 33\u0c87\u0ca4\u0cb0\u0cc6: (\u0cac\u0cc8\u20134, \u0cb2\u0cc6\u0c97\u0ccd\u200c \u0cac\u0cc8\u20132, \u0cb5\u0cc8\u0ca1\u0ccd\u200c\u20134)\u00a0 10\u0cb5\u0cbf\u0c95\u0cc6\u0c9f\u0ccd\u200c \u0caa\u0ca4\u0ca8: 1\u20139 (\u0cb6\u0ccd\u0cb0\u0cc7\u0caf\u0cb8\u0ccd\u200c; 2.1), 2\u2013100 (\u0cb8\u0ccd\u0caf\u0cbe\u0cae\u0ccd\u0cb8\u0ca8\u0ccd\u200c; 12.5).\u0cac\u0ccc\u0cb2\u0cbf\u0c82\u0c97\u0ccd\u200c:\u00a0\u0cb8\u0c82\u0ca6\u0cc0\u0caa\u0ccd\u200c \u0cb6\u0cb0\u0ccd\u0cae\u0cbe 2\u20131\u20136\u20131, \u0cae\u0cbf\u0cb7\u0cc6\u0cb2\u0ccd\u200c \u0c9c\u0cbe\u0ca8\u0ccd\u0cb8\u0ca8\u0ccd 3\u20130\u201328\u20130, \u0cae\u0ccb\u0cb9\u0cbf\u0ca4\u0ccd\u200c \u0cb6\u0cb0\u0ccd\u0cae\u0cbe 2\u20130\u201310\u20130, \u0c85\u0c95\u0ccd\u0cb7\u0cb0\u0ccd \u0caa\u0c9f\u0cc7\u0cb2\u0ccd 3\u20130\u201325\u20131, \u0caa\u0ccd\u0cb0\u0ca6\u0cc0\u0caa\u0ccd\u200c \u0cb8\u0cbe\u0cb9\u0cc1 2.3\u20130\u201327\u20130, \u0c97\u0ccd\u0cb2\u0cc6\u0ca8\u0ccd\u200c \u0cae\u0ccd\u0caf\u0cbe\u0c95\u0ccd\u0cb8\u0ccd\u200c\u0cb5\u0cc6\u0cb2\u0ccd\u200c 1\u20130\u201311\u20130.", "\u0cab\u0cb2\u0cbf\u0ca4\u0cbe\u0c82\u0cb6:\u00a0\u0ca1\u0cc6\u0cb2\u0ccd\u0cb2\u0cbf \u0ca1\u0cc7\u0cb0\u0ccd\u200c\u0ca1\u0cc6\u0cb5\u0cbf\u0cb2\u0ccd\u0cb8\u0ccd \u0ca4\u0c82\u0ca1\u0c95\u0ccd\u0c95\u0cc6 8 \u0cb5\u0cbf\u0c95\u0cc6\u0c9f\u0ccd\u200c \u0c9c\u0caf.\u0caa\u0c82\u0ca6\u0ccd\u0caf\u0cb6\u0ccd\u0cb0\u0cc7\u0cb7\u0ccd\u0ca0: \u0c85\u0cae\u0cbf\u0ca4\u0ccd\u200c \u0cae\u0cbf\u0cb6\u0ccd\u0cb0\u0cbe."], "title": "\u0ca1\u0cc7\u0cb0\u0ccd\u200c\u0ca1\u0cc6\u0cb5\u0cbf\u0cb2\u0ccd\u0cb8\u0ccd\u200c \u0c9c\u0caf\u0cad\u0cc7\u0cb0\u0cbf"},
{"url": "http://www.prajavani.net/article/%E0%B2%AB%E0%B3%88%E0%B2%A8%E0%B2%B2%E0%B3%8D%E2%80%8C-%E0%B2%95%E0%B2%A8%E0%B2%B8%E0%B2%BF%E0%B2%A8%E0%B2%B2%E0%B3%8D%E0%B2%B2%E0%B2%BF-%E0%B2%B8%E0%B2%B0%E0%B3%8D%E0%B2%A6%E0%B2%BE%E0%B2%B0%E0%B3%8D%E2%80%8C-%E0%B2%B8%E0%B2%BF%E0%B2%82%E0%B2%97%E0%B3%8D%E2%80%8C-%E0%B2%AC%E0%B2%B3%E0%B2%97", "content": ["\u0c87\u0caa\u0cca, \u0cae\u0cb2\u0cc7\u0cb7\u0ccd\u0caf\u0cbe (\u0caa\u0cbf\u0c9f\u0cbf\u0c90): \u0cb9\u0cbf\u0c82\u0ca6\u0cbf\u0ca8 \u0caa\u0c82\u0ca6\u0ccd\u0caf\u0ca6\u0cb2\u0ccd\u0cb2\u0cbf \u0c8e\u0ca6\u0cc1\u0cb0\u0cbe\u0ca6 \u0cb8\u0ccb\u0cb2\u0cbf\u0ca8\u0cbf\u0c82\u0ca6 \u0cae\u0cc8\u0c95\u0cca\u0ca1\u0cb5\u0cbf \u0ca8\u0cbf\u0c82\u0ca4\u0cbf\u0cb0\u0cc1\u0cb5 \u0cad\u0cbe\u0cb0\u0ca4 \u0ca4\u0c82\u0ca1 \u0c87\u0cb2\u0ccd\u0cb2\u0cbf \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0cb8\u0cc1\u0cb2\u0ccd\u0ca4\u0cbe\u0ca8\u0ccd\u200c \u0c85\u0c9c\u0ccd\u0cb2\u0cbe\u0ca8\u0ccd\u200c \u0cb7\u0cbe \u0c95\u0caa\u0ccd\u200c \u0cb9\u0cbe\u0c95\u0cbf \u0c9f\u0cc2\u0cb0\u0ccd\u0ca8\u0cbf\u0caf\u0cb2\u0ccd\u0cb2\u0cbf \u0cab\u0cc8\u0ca8\u0cb2\u0ccd\u200c \u0caa\u0ccd\u0cb0\u0cb5\u0cc7\u0cb6\u0cbf\u0cb8\u0cc1\u0cb5\u0ca4\u0ccd\u0ca4 \u0c9a\u0cbf\u0ca4\u0ccd\u0ca4 \u0ca8\u0cc6\u0c9f\u0ccd\u0c9f\u0cbf\u0ca6\u0cc6.\u0c87\u0ca6\u0c95\u0ccd\u0c95\u0cbe\u0c97\u0cbf \u0cb8\u0cb0\u0ccd\u0ca6\u0cbe\u0cb0\u0ccd\u200c \u0cb8\u0cbf\u0c82\u0c97\u0ccd\u200c \u0cac\u0cb3\u0c97 \u0cb6\u0cc1\u0c95\u0ccd\u0cb0\u0cb5\u0cbe\u0cb0 \u0ca8\u0ca1\u0cc6\u0caf\u0cc1\u0cb5 \u0cb0\u0ccc\u0c82\u0ca1\u0ccd\u200c \u0cb0\u0cbe\u0cac\u0cbf\u0ca8\u0ccd\u200c \u0cb2\u0cc0\u0c97\u0ccd\u200c \u0cb9\u0c82\u0ca4\u0ca6 \u0ca4\u0ca8\u0ccd\u0ca8 \u0c95\u0cca\u0ca8\u0cc6\u0caf \u0caa\u0c82\u0ca6\u0ccd\u0caf\u0ca6\u0cb2\u0ccd\u0cb2\u0cbf \u0c97\u0cc6\u0cb2\u0cc1\u0cb5\u0cc1 \u0caa\u0ca1\u0cc6\u0caf\u0cb2\u0cc7\u0cac\u0cc7\u0c95\u0cbe\u0ca6 \u0c85\u0ca8\u0cbf\u0cb5\u0cbe\u0cb0\u0ccd\u0caf\u0ca4\u0cc6\u0c97\u0cc6 \u0cb8\u0cbf\u0cb2\u0cc1\u0c95\u0cbf\u0ca6\u0cc6.", "\u0cb5\u0cbf\u0cb6\u0ccd\u0cb5 \u0c9a\u0cbe\u0c82\u0caa\u0cbf\u0caf\u0ca8\u0ccd\u200c \u0c86\u0cb8\u0ccd\u0c9f\u0ccd\u0cb0\u0cc7\u0cb2\u0cbf\u0caf\u0cbe\u00a0 \u0c86\u0ca1\u0cbf\u0ca6 \u0c90\u0ca6\u0cc2 \u0caa\u0c82\u0ca6\u0ccd\u0caf\u0c97\u0cb3\u0cb2\u0ccd\u0cb2\u0cbf \u0c97\u0cc6\u0ca6\u0ccd\u0ca6\u0cbf\u0ca6\u0ccd\u0ca6\u0cc1 15 \u0caa\u0cbe\u0caf\u0cbf\u0c82\u0c9f\u0ccd\u0cb8\u0ccd\u200c \u0cb8\u0c82\u0c97\u0ccd\u0cb0\u0cb9\u0cbf\u0cb8\u0cbf \u0c85\u0c9c\u0cc7\u0caf\u0cb5\u0cbe\u0c97\u0cbf \u0caa\u0ccd\u0cb0\u0cb6\u0cb8\u0ccd\u0ca4\u0cbf \u0cb8\u0cc1\u0ca4\u0ccd\u0ca4\u0cbf\u0c97\u0cc6 \u0cb2\u0c97\u0ccd\u0c97\u0cc6 \u0c87\u0c9f\u0ccd\u0c9f\u0cbf\u0ca6\u0cc6. \u0c87\u0ca8\u0ccd\u0ca8\u0cca\u0c82\u0ca6\u0cc1 \u0cb8\u0ccd\u0ca5\u0cbe\u0ca8\u0c95\u0ccd\u0c95\u0cbe\u0c97\u0cbf \u0ca8\u0ccd\u0caf\u0cc2\u0c9c\u0cbf\u0cb2\u0cc6\u0c82\u0ca1\u0ccd\u200c \u0cae\u0ca4\u0ccd\u0ca4\u0cc1 \u0cad\u0cbe\u0cb0\u0ca4\u0ca6 \u0ca8\u0ca1\u0cc1\u0cb5\u0cc6\u00a0 \u0caa\u0cc8\u0caa\u0ccb\u0c9f\u0cbf \u0c8f\u0cb0\u0ccd\u0caa\u0c9f\u0ccd\u0c9f\u0cbf\u0ca6\u0cc6.", "\u0c95\u0cbf\u0cb5\u0cc0\u0cb8\u0ccd\u200c \u0cac\u0cb3\u0c97 \u0c86\u0cb0\u0cc1 \u0caa\u0c82\u0ca6\u0ccd\u0caf\u0c97\u0cb3\u0cbf\u0c82\u0ca6 11 \u0caa\u0cbe\u0caf\u0cbf\u0c82\u0c9f\u0ccd\u0cb8\u0ccd\u200c \u0cb9\u0cca\u0c82\u0ca6\u0cbf\u0ca6\u0ccd\u0ca6\u0cc1 \u0caa\u0cbe\u0caf\u0cbf\u0c82\u0c9f\u0ccd\u0cb8\u0ccd\u200c \u0caa\u0c9f\u0ccd\u0c9f\u0cbf\u0caf\u0cb2\u0ccd\u0cb2\u0cbf \u0c95\u0cbe\u0c82\u0c97\u0cb0\u0cc2\u0c97\u0cb3 \u0ca8\u0cbe\u0ca1\u0cbf\u0ca8 \u0cac\u0cb3\u0c97\u0ca6 \u0ca8\u0c82\u0ca4\u0cb0\u0ca6 \u0cb8\u0ccd\u0ca5\u0cbe\u0ca8 \u0cb9\u0cca\u0c82\u0ca6\u0cbf\u0ca6\u0cc6. \u0c90\u0ca6\u0cc1 \u0caa\u0c82\u0ca6\u0ccd\u0caf\u0c97\u0cb3\u0ca8\u0ccd\u0ca8\u0cc1 \u0c86\u0ca1\u0cbf\u0cb0\u0cc1\u0cb5 \u0cb8\u0cb0\u0ccd\u0ca6\u0cbe\u0cb0\u0ccd \u0cac\u0cb3\u0c97\u0ca6 \u0c96\u0cbe\u0ca4\u0cc6\u0caf\u0cb2\u0ccd\u0cb2\u0cbf\u00a0 \u0c92\u0c82\u0cac\u0ca4\u0ccd\u0ca4\u0cc1 \u0caa\u0cbe\u0caf\u0cbf\u0c82\u0c9f\u0ccd\u0cb8\u0ccd\u200c \u0c87\u0ca6\u0ccd\u0ca6\u0cc1 \u0caa\u0c9f\u0ccd\u0c9f\u0cbf\u0caf\u0cb2\u0ccd\u0cb2\u0cbf \u0cae\u0cc2\u0cb0\u0ca8\u0cc7 \u0cb8\u0ccd\u0ca5\u0cbe\u0ca8 \u0cb9\u0cca\u0c82\u0ca6\u0cbf\u0ca6\u0cc6.\u00a0 \u0cad\u0cbe\u0cb0\u0ca4 \u0ca4\u0c82\u0ca1 \u0cb6\u0cc1\u0c95\u0ccd\u0cb0\u0cb5\u0cbe\u0cb0\u0ca6 \u0cb9\u0ccb\u0cb0\u0cbe\u0c9f\u0ca6\u0cb2\u0ccd\u0cb2\u0cbf \u0c9c\u0caf \u0caa\u0ca1\u0cc6\u0ca6\u0cb0\u0cc6 \u0cb8\u0cc1\u0cb2\u0cad\u0cb5\u0cbe\u0c97\u0cbf \u0cab\u0cc8\u0ca8\u0cb2\u0ccd\u200c \u0ca4\u0cb2\u0cc1\u0caa\u0cb2\u0cbf\u0ca6\u0cc6.", "\u0cae\u0cb2\u0cc7\u0cb7\u0ccd\u0caf\u0cbe \u0ca4\u0c82\u0ca1\u0c95\u0ccd\u0c95\u0cc2 \u0caa\u0ccd\u0cb0\u0cb6\u0cb8\u0ccd\u0ca4\u0cbf \u0cb8\u0cc1\u0ca4\u0ccd\u0ca4\u0cc1 \u0ca4\u0cb2\u0cc1\u0caa\u0cc1\u0cb5 \u0c85\u0cb5\u0c95\u0cbe\u0cb6 \u0c87\u0ca6\u0cc6. \u0c87\u0ca6\u0c95\u0ccd\u0c95\u0cbe\u0c97\u0cbf \u0c86\u0ca4\u0cbf\u0ca5\u0cc7\u0caf\u0cb0\u0cc1 \u0cad\u0cbe\u0cb0\u0ca4\u0ca6 \u0cb5\u0cbf\u0cb0\u0cc1\u0ca6\u0ccd\u0ca7 7\u20130 \u0c97\u0ccb\u0cb2\u0cc1\u0c97\u0cb3 \u0c85\u0c82\u0ca4\u0cb0\u0ca6\u0cbf\u0c82\u0ca6 \u0c97\u0cc6\u0cb2\u0cc1\u0cb5\u0cc1 \u0caa\u0ca1\u0cc6\u0caf\u0cc1\u0cb5\u0cc1\u0ca6\u0cc1 \u0c85\u0c97\u0ca4\u0ccd\u0caf.", "\u0c86\u0cb0\u0c82\u0cad\u0cbf\u0c95 \u0caa\u0c82\u0ca6\u0ccd\u0caf\u0ca6\u0cb2\u0ccd\u0cb2\u0cbf \u0c86\u0cb8\u0ccd\u0c9f\u0ccd\u0cb0\u0cc7\u0cb2\u0cbf\u0caf\u0cbe \u0cb5\u0cbf\u0cb0\u0cc1\u0ca6\u0ccd\u0ca7 \u0cb8\u0ccb\u0ca4\u0cbf\u0ca6\u0ccd\u0ca6 \u0cad\u0cbe\u0cb0\u0ca4 \u0c86 \u0cac\u0cb3\u0cbf\u0c95 \u0c9c\u0caa\u0cbe\u0ca8\u0ccd\u200c \u0cae\u0ca4\u0ccd\u0ca4\u0cc1 \u0cb8\u0cbe\u0c82\u0caa\u0ccd\u0cb0\u0ca6\u0cbe\u0caf\u0cbf\u0c95 \u0c8e\u0ca6\u0cc1\u0cb0\u0cbe\u0cb3\u0cbf \u0caa\u0cbe\u0c95\u0cbf\u0cb8\u0ccd\u0ca4\u0cbe\u0ca8\u0ca6 \u0cb5\u0cbf\u0cb0\u0cc1\u0ca6\u0ccd\u0ca7 \u0c97\u0cc6\u0ca6\u0ccd\u0ca6\u0cc1 \u0cad\u0cb0\u0cb5\u0cb8\u0cc6 \u0cae\u0cc2\u0ca1\u0cbf\u0cb8\u0cbf\u0ca4\u0ccd\u0ca4\u0cc1. \u0c86\u0ca6\u0cb0\u0cc6\u00a0 \u0cb9\u0cbf\u0c82\u0ca6\u0cbf\u0ca8 \u0caa\u0c82\u0ca6\u0ccd\u0caf\u0ca6\u0cb2\u0ccd\u0cb2\u0cbf \u0ca8\u0ccd\u0caf\u0cc2\u0c9c\u0cbf\u0cb2\u0cc6\u0c82\u0ca1\u0ccd \u0cb5\u0cbf\u0cb0\u0cc1\u0ca6\u0ccd\u0ca7 \u0c9c\u0caf\u0ca6 \u0c85\u0cb5\u0c95\u0cbe\u0cb6 \u0c95\u0cc8\u0c9a\u0cc6\u0cb2\u0ccd\u0cb2\u0cbf\u0ca4\u0ccd\u0ca4\u0cc1.", "\u0c92\u0c82\u0ca6\u0cc1 \u0cb5\u0cc7\u0cb3\u0cc6 \u0cac\u0cc1\u0ca7\u0cb5\u0cbe\u0cb0\u0ca6 \u0caa\u0c82\u0ca6\u0ccd\u0caf\u0ca6\u0cb2\u0ccd\u0cb2\u0cbf \u0cb8\u0cb0\u0ccd\u0ca6\u0cbe\u0cb0\u0ccd\u200c \u0cac\u0cb3\u0c97 \u0ca8\u0ccd\u0caf\u0cc2\u0c9c\u0cbf\u0cb2\u0cc6\u0c82\u0ca1\u0ccd\u200c \u0cb5\u0cbf\u0cb0\u0cc1\u0ca6\u0ccd\u0ca7 \u0c9c\u0caf \u0caa\u0ca1\u0cc6\u0ca6\u0cbf\u0ca6\u0ccd\u0ca6\u0cb0\u0cc6 \u0ca8\u0cbf\u0cb0\u0cbe\u0ca4\u0c82\u0c95\u0cb5\u0cbe\u0c97\u0cbf \u0cab\u0cc8\u0ca8\u0cb2\u0ccd\u200c\u0c97\u0cc6 \u0c85\u0cb0\u0ccd\u0cb9\u0ca4\u0cc6 \u0c97\u0cb3\u0cbf\u0cb8\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc1. \u0c86 \u0caa\u0c82\u0ca6\u0ccd\u0caf\u0ca6\u0cb2\u0ccd\u0cb2\u0cbf \u0cb8\u0ccb\u0ca4\u0cbf\u0cb0\u0cc1\u0cb5 \u0c95\u0cbe\u0cb0\u0ca3 \u0cad\u0cbe\u0cb0\u0ca4\u0ca6 \u0caa\u0cbe\u0cb2\u0cbf\u0c97\u0cc6 \u0cae\u0cb2\u0cc7\u0cb7\u0ccd\u0caf\u0cbe \u0cb5\u0cbf\u0cb0\u0cc1\u0ca6\u0ccd\u0ca7\u0ca6 \u0caa\u0c82\u0ca6\u0ccd\u0caf \u2018\u0cae\u0cbe\u0ca1\u0cc1 \u0c87\u0cb2\u0ccd\u0cb2\u0cb5\u0cc6 \u0cae\u0ca1\u0cbf\u2019 \u0cb9\u0ccb\u0cb0\u0cbe\u0c9f\u00a0 \u0c8e\u0ca8\u0cbf\u0cb8\u0cbf\u0ca6\u0cc6.", "\u0cb9\u0ccb\u0ca6 \u0cb5\u0cb0\u0ccd\u0cb7 \u0cac\u0cc6\u0cb2\u0ccd\u0c9c\u0cbf\u0caf\u0c82\u0ca8 \u0c86\u0ccd\u0caf\u0c82\u0c9f\u0ccd\u200c\u0cb5\u0cb0\u0ccd\u0caa\u0ccd\u200c\u0ca8\u0cb2\u0ccd\u0cb2\u0cbf \u0ca8\u0ca1\u0cc6\u0ca6\u0cbf\u0ca6\u0ccd\u0ca6 \u0cb5\u0cbf\u0cb6\u0ccd\u0cb5\u00a0 \u0cb9\u0cbe\u0c95\u0cbf \u0cb2\u0cc0\u0c97\u0ccd\u200c \u0cb8\u0cc6\u0cae\u0cbf\u0cab\u0cc8\u0ca8\u0cb2\u0ccd\u0cb8\u0ccd\u200c \u0c9f\u0cc2\u0cb0\u0ccd\u0ca8\u0cbf\u0caf \u0caa\u0c82\u0ca6\u0ccd\u0caf\u0ca6\u0cb2\u0ccd\u0cb2\u0cbf \u0c89\u0cad\u0caf \u0ca4\u0c82\u0ca1\u0c97\u0cb3\u0cc1 \u0cae\u0cc1\u0c96\u0cbe\u0cae\u0cc1\u0c96\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cb5\u0cc1. \u0c86\u0c97 \u0cad\u0cbe\u0cb0\u0ca4\u00a0 3\u20132 \u0c97\u0ccb\u0cb2\u0cc1\u0c97\u0cb3\u0cbf\u0c82\u0ca6 \u0c97\u0cc6\u0ca6\u0ccd\u0ca6\u0cc1 \u0cae\u0cb2\u0cc7\u0cb7\u0ccd\u0caf\u0cbe \u0ca4\u0c82\u0ca1\u0ca6 \u0c92\u0cb2\u0cbf\u0c82\u0caa\u0cbf\u0c95\u0ccd\u0cb8\u0ccd\u200c \u0c85\u0cb0\u0ccd\u0cb9\u0ca4\u0cc6 \u0c95\u0ca8\u0cb8\u0ca8\u0ccd\u0ca8\u0cc1 \u0ca8\u0cc1\u0c9a\u0ccd\u0c9a\u0cc1\u0ca8\u0cc2\u0cb0\u0cc1 \u0cae\u0cbe\u0ca1\u0cbf\u0ca4\u0ccd\u0ca4\u0cc1. \u0c87\u0ca6\u0cc1 \u0cad\u0cbe\u0cb0\u0ca4\u0ca6 \u0cb5\u0cbf\u0cb6\u0ccd\u0cb5\u0cbe\u0cb8\u0cb5\u0ca8\u0ccd\u0ca8\u0cc1 \u0c87\u0cae\u0ccd\u0cae\u0ca1\u0cbf\u0cb8\u0cbf\u0ca6\u0cc6.", "\u0cb8\u0cb0\u0ccd\u0ca6\u0cbe\u0cb0\u0ccd \u0cac\u0cb3\u0c97 \u0caa\u0ccd\u0cb0\u0ca4\u0cbf\u0cad\u0cbe\u0ca8\u0ccd\u0cb5\u0cbf\u0ca4\u0cb0 \u0c95\u0ca3\u0c9c \u0c8e\u0ca8\u0cbf\u0cb8\u0cbf\u0ca6\u0cc6.\u00a0 \u0c95\u0cb0\u0ccd\u0ca8\u0cbe\u0c9f\u0c95\u0ca6 \u0c8e\u0cb8\u0ccd\u200c.\u0cb5\u0cbf. \u0cb8\u0cc1\u0ca8\u0cbf\u0cb2\u0ccd\u200c, \u0cae\u0ca8\u0ca6\u0cc0\u0caa\u0ccd\u200c \u0cb8\u0cbf\u0c82\u0c97\u0ccd\u200c, \u0cb0\u0cc2\u0caa\u0cbf\u0c82\u0ca6\u0cb0\u0ccd\u200c \u0caa\u0cbe\u0cb2\u0ccd\u200c \u0cb8\u0cbf\u0c82\u0c97\u0ccd\u200c, \u0cb9\u0cb0\u0ccd\u0cae\u0ca8\u0ccd\u200c \u0caa\u0ccd\u0cb0\u0cc0\u0ca4\u0ccd\u200c \u0cb8\u0cbf\u0c82\u0c97\u0ccd\u200c \u0cae\u0ca4\u0ccd\u0ca4\u0cc1 \u0ca8\u0cbe\u0caf\u0c95 \u0cb8\u0cb0\u0ccd\u0ca6\u0cbe\u0cb0\u0ccd\u200c \u0ca4\u0c82\u0ca1\u0ca6 \u0c86\u0ca7\u0cbe\u0cb0 \u0cb8\u0ccd\u0ca4\u0c82\u0cad\u0c97\u0cb3\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6.", "\u0caa\u0cbe\u0c95\u0cbf\u0cb8\u0ccd\u0ca4\u0cbe\u0ca8\u0ca6 \u0cb5\u0cbf\u0cb0\u0cc1\u0ca6\u0ccd\u0ca7 \u0cb8\u0cc1\u0ca8\u0cbf\u0cb2\u0ccd\u200c \u0c8e\u0cb0\u0ca1\u0cc1 \u0c97\u0ccb\u0cb2\u0cc1 \u0ca6\u0cbe\u0c96\u0cb2\u0cbf\u0cb8\u0cbf \u0cae\u0cbf\u0c82\u0c9a\u0cbf\u0ca6\u0ccd\u0ca6\u0cb0\u0cc1. \u0c89\u0ca4\u0ccd\u0ca4\u0cae \u0cb2\u0caf\u0ca6\u0cb2\u0ccd\u0cb2\u0cbf\u0cb0\u0cc1\u0cb5 \u0c95\u0cb0\u0ccd\u0ca8\u0cbe\u0c9f\u0c95\u0ca6 \u0c86\u0c9f\u0c97\u0cbe\u0cb0 \u0ca4\u0cae\u0ccd\u0cae \u0cb5\u0cc7\u0c97\u0ca6 \u0c86\u0c9f\u0ca6 \u0cae\u0cc2\u0cb2\u0c95 \u0cae\u0cb2\u0cc7\u0cb7\u0ccd\u0caf\u0cbe \u0ca4\u0c82\u0ca1\u0ca6 \u0cb0\u0c95\u0ccd\u0cb7\u0ca3\u0cbe\u0c95\u0ccb\u0c9f\u0cc6\u0caf\u0ca8\u0ccd\u0ca8\u0cc1 \u0ca7\u0ccd\u0cb5\u0c82\u0cb8\u0c97\u0cca\u0cb3\u0cbf\u0cb8\u0cc1\u0cb5 \u0cb8\u0cbe\u0cae\u0cb0\u0ccd\u0ca5\u0ccd\u0caf \u0cb9\u0cca\u0c82\u0ca6\u0cbf\u0ca6\u0ccd\u0ca6\u0cbe\u0cb0\u0cc6.", "\u0c86\u0ca6\u0cb0\u0cc6 \u0cb0\u0c95\u0ccd\u0cb7\u0ca3\u0cbe \u0cb5\u0cbf\u0cad\u0cbe\u0c97\u0ca6\u0cb2\u0ccd\u0cb2\u0cbf \u0cb0\u0ccb\u0cb2\u0c82\u0c9f\u0ccd\u200c \u0c93\u0cb2\u0ccd\u0c9f\u0cae\u0cb8\u0ccd\u200c \u0cae\u0cbe\u0cb0\u0ccd\u0c97\u0ca6\u0cb0\u0ccd\u0cb6\u0ca8 \u0ca6\u0cb2\u0ccd\u0cb2\u0cbf \u0ca4\u0cb0\u0cac\u0cc7\u0ca4\u0cc1\u0c97\u0cca\u0c82\u0ca1\u0cbf\u0cb0\u0cc1\u0cb5 \u0ca4\u0c82\u0ca1\u0ca6\u0cbf\u0c82\u0ca6 \u0ca8\u0cbf\u0cb0\u0cc0\u0c95\u0ccd\u0cb7\u0cbf\u0ca4 \u0cb8\u0cbe\u0cae\u0cb0\u0ccd\u0ca5\u0ccd\u0caf \u0cae\u0cc2\u0ca1\u0cbf\u0cac\u0c82\u0ca6\u0cbf\u0cb2\u0ccd\u0cb2. \u0ca8\u0ccd\u0caf\u0cc2\u0c9c\u0cbf\u0cb2\u0cc6\u0c82\u0ca1\u0ccd\u200c \u0cb5\u0cbf\u0cb0\u0cc1\u0ca6\u0ccd\u0ca7 \u0ca4\u0c82\u0ca1 \u0c86\u0ca1\u0cbf\u0ca6 \u0cb0\u0cc0\u0ca4\u0cbf \u0c87\u0ca6\u0c95\u0ccd\u0c95\u0cc6 \u0cb8\u0cbe\u0c95\u0ccd\u0cb7\u0cbf.", "\u0cb5\u0cbf\u0cb6\u0ccd\u0cb5\u0cbe\u0cb8\u0ca6\u0cb2\u0ccd\u0cb2\u0cbf \u0cae\u0cb2\u0cc7\u0cb7\u0ccd\u0caf\u0cbe:\u00a0\u0ca4\u0cb5\u0cb0\u0cbf\u0ca8 \u0c85\u0cad\u0cbf\u0cae\u0cbe\u0ca8\u0cbf\u0c97\u0cb3 \u0cac\u0cc6\u0c82\u0cac\u0cb2\u0ca6\u0cca\u0c82\u0ca6\u0cbf\u0c97\u0cc6\u00a0 \u0c95\u0ca3\u0c95\u0ccd\u0c95\u0cbf\u0cb3\u0cbf\u0caf\u0cb2\u0cbf\u0cb0\u0cc1\u0cb5 \u0cae\u0cb2\u0cc7\u0cb7\u0ccd\u0caf\u0cbe \u0ca4\u0c82\u0ca1 \u0cb6\u0cc1\u0c95\u0ccd\u0cb0\u0cb5\u0cbe\u0cb0\u0ca6 \u0caa\u0c82\u0ca6\u0ccd\u0caf\u0ca6\u0cb2\u0ccd\u0cb2\u0cbf \u0c97\u0cc6\u0cb2\u0cc1\u0cb5\u0cbf\u0ca8 \u0ca4\u0ccb\u0cb0\u0ca3 \u0c95\u0c9f\u0ccd\u0c9f\u0cb2\u0cc1 \u0cb8\u0c9c\u0ccd\u0c9c\u0cbe\u0c97\u0cbf\u0ca6\u0cc6.", "\u0cb9\u0ccb\u0ca6 \u0cb5\u0cb0\u0ccd\u0cb7 \u0c87\u0ca6\u0cc7 \u0c85\u0c82\u0c97\u0cb3\u0ca6\u0cb2\u0ccd\u0cb2\u0cbf \u0ca8\u0ca1\u0cc6\u0ca6\u0cbf\u0ca6\u0ccd\u0ca6 \u0c85\u0c9c\u0ccd\u0cb2\u0cbe\u0ca8\u0ccd\u200c \u0cb7\u0cbe \u0c95\u0caa\u0ccd\u200c \u0c9f\u0cc2\u0cb0\u0ccd\u0ca8\u0cbf\u0caf \u0caa\u0c82\u0ca6\u0ccd\u0caf\u0ca6\u0cb2\u0ccd\u0cb2\u0cbf \u0cae\u0cb2\u0cc7\u0cb7\u0ccd\u0caf\u0cbe\u00a0 3\u20132 \u0c97\u0ccb\u0cb2\u0cc1 \u0c97\u0cb3\u0cbf\u0c82\u0ca6 \u0c8f\u0cb7\u0ccd\u0caf\u0ca8\u0ccd\u200c \u0c95\u0ccd\u0cb0\u0cc0\u0ca1\u0cbe\u0c95\u0cc2\u0c9f\u0ca6\u0cb2\u0ccd\u0cb2\u0cbf \u0c9a\u0cbf\u0ca8\u0ccd\u0ca8 \u0c9c\u0caf\u0cbf\u0cb8\u0cbf\u0ca6\u0ccd\u0ca6 \u0cad\u0cbe\u0cb0\u0ca4\u0cb5\u0ca8\u0ccd\u0ca8\u0cc1 \u0caa\u0cb0\u0cbe\u0cad\u0cb5\u0c97\u0cca\u0cb3\u0cbf\u0cb8\u0cbf\u0ca4\u0ccd\u0ca4\u0cc1. \u0c87\u0ca6\u0cc1 \u0c86\u0c9f\u0c97\u0cbe\u0cb0\u0cb0 \u0cae\u0ca8\u0ccb\u0cac\u0cb2 \u0cb9\u0cc6\u0c9a\u0ccd\u0c9a\u0cbf\u0cb8\u0cbf\u0ca6\u0cc6.", "\u0cb5\u0cbf\u0cb6\u0ccd\u0cb5 \u0cb2\u0cc0\u0c97\u0ccd\u200c \u0cb8\u0cc6\u0cae\u0cbf\u0cab\u0cc8\u0ca8\u0cb2\u0ccd\u200c\u0ca8\u0cb2\u0ccd\u0cb2\u0cbf \u0c8e\u0ca6\u0cc1\u0cb0\u0cbe\u0ca6 \u0cb8\u0ccb\u0cb2\u0cc1 \u0c88 \u0ca4\u0c82\u0ca1\u0cb5\u0ca8\u0ccd\u0ca8\u0cc1 \u0c87\u0ca8\u0ccd\u0ca8\u0cbf\u0cb2\u0ccd\u0cb2\u0ca6\u0c82\u0ca4\u0cc6 \u0c95\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0cc6. \u0cb6\u0cc1\u0c95\u0ccd\u0cb0\u0cb5\u0cbe\u0cb0 \u0cad\u0cbe\u0cb0\u0ca4\u0cb5\u0ca8\u0ccd\u0ca8\u0cc1 \u0cae\u0ca3\u0cbf\u0cb8\u0cbf \u0cb9\u0cbf\u0c82\u0ca6\u0cbf\u0ca8 \u0cb8\u0ccb\u0cb2\u0cbf\u0c97\u0cc6 \u0cae\u0cc1\u0caf\u0ccd\u0caf\u0cbf \u0ca4\u0cc0\u0cb0\u0cbf\u0cb8\u0cbf\u0c95\u0cca\u0cb3\u0ccd\u0cb3\u0cb2\u0cc1 \u0c86\u0ca4\u0cbf\u0ca5\u0cc7\u0caf\u0cb0\u0cc1 \u0cb9\u0cb5\u0ca3\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6.", "\u0caa\u0cc6\u0ca8\u0cbe\u0cb2\u0ccd\u0c9f\u0cbf \u0c95\u0cbe\u0cb0\u0ccd\u0ca8\u0cb0\u0ccd\u200c \u0caa\u0cb0\u0cbf\u0ca3\u0ca4 \u0cb9\u0cbe\u0c97\u0cc2 \u0ca8\u0cbe\u0caf\u0c95 \u0cb0\u0c9c\u0cc0 \u0cb0\u0cb9\u0cc0\u0cae\u0ccd\u200c \u0c97\u0cbe\u0caf\u0c97\u0cca\u0c82\u0ca1\u0cbf\u0ca6\u0ccd\u0ca6\u0cc1 \u0c88 \u0caa\u0c82\u0ca6\u0ccd\u0caf\u0ca6\u0cb2\u0ccd\u0cb2\u0cbf \u0c86\u0ca1\u0cc1\u0cb5\u0cc1\u0ca6\u0cc1 \u0c85\u0ca8\u0cc1\u0cae\u0cbe\u0ca8 . \u0c92\u0c82\u0ca6\u0cc1 \u0cb5\u0cc7\u0cb3\u0cc6 \u0c85\u0cb5\u0cb0\u0cc1 \u0c95\u0ca3\u0c95\u0ccd\u0c95\u0cbf\u0cb3\u0cbf\u0caf\u0ca6\u0cbf\u0ca6\u0ccd\u0ca6\u0cb0\u0cc6 \u0c86\u0ca4\u0cbf\u0ca5\u0cc7\u0caf \u0cb0\u0cbf\u0c97\u0cc6 \u0cad\u0cbe\u0cb0\u0cbf \u0cb9\u0cbf\u0ca8\u0ccd\u0ca8\u0ca1\u0cc6 \u0c89\u0c82\u0c9f\u0cbe\u0c97\u0cb2\u0cbf\u0ca6\u0cc6.", "*****<em>\u0c85\u0c9c\u0ccd\u0cb2\u0cbe\u0ca8\u0ccd\u200c \u0cb7\u0cbe \u0c95\u0caa\u0ccd\u200c \u0c9f\u0cc2\u0cb0\u0ccd\u0ca8\u0cbf\u0caf\u0cb2\u0ccd\u0cb2\u0cbf \u0cab\u0cc8\u0ca8\u0cb2\u0ccd\u200c \u0caa\u0ccd\u0cb0\u0cb5\u0cc7\u0cb6\u0cbf\u0cb8\u0cc1\u0cb5\u0cc1\u0ca6\u0cc1 \u0ca8\u0cae\u0ccd\u0cae \u0c97\u0cc1\u0cb0\u0cbf. \u0c88 \u0ca8\u0cbf\u0c9f\u0ccd\u0c9f\u0cbf\u0ca8\u0cb2\u0ccd\u0cb2\u0cbf \u0cae\u0cb2\u0cc7\u0cb7\u0ccd\u0caf\u0cbe \u0cb5\u0cbf\u0cb0\u0cc1\u0ca6\u0ccd\u0ca7\u0ca6 \u0caa\u0c82\u0ca6\u0ccd\u0caf \u0ca8\u0cae\u0ccd\u0cae \u0caa\u0cbe\u0cb2\u0cbf\u0c97\u0cc6 \u0cae\u0cb9\u0ca4\u0ccd\u0cb5\u0ca6\u0ccd\u0ca6\u0cc1. \u0c88 \u0caa\u0c82\u0ca6\u0ccd\u0caf\u0ca6\u0cb2\u0ccd\u0cb2\u0cbf \u0c97\u0cc6\u0cb2\u0cc1\u0cb5\u0cc1 \u0c97\u0cb3\u0cbf\u0cb8\u0cc1\u0cb5 \u0cb5\u0cbf\u0cb6\u0ccd\u0cb5\u0cbe\u0cb8\u0cb5\u0cbf\u0ca6\u0cc6-</em>\u0cb0\u0ccb\u0cb2\u0c82\u0c9f\u0ccd\u200c \u0c93\u0cb2\u0ccd\u0c9f\u0cae\u0cb8\u0ccd\u200c,\u00a0<em>\u0cad\u0cbe\u0cb0\u0ca4\u0ca6 \u0c95\u0ccb\u0c9a\u0ccd\u200c</em>", "<em>\u0c9f\u0cc2\u0cb0\u0ccd\u0ca8\u0cbf\u0caf\u0cb2\u0ccd\u0cb2\u0cbf \u0ca8\u0cae\u0ccd\u0cae \u0ca4\u0c82\u0ca1\u0ca6\u0cbf\u0c82\u0ca6 \u0c85\u0cae\u0ccb\u0c98 \u0cb8\u0cbe\u0cae\u0cb0\u0ccd\u0ca5\u0ccd\u0caf \u0cae\u0cc2\u0ca1\u0cbf\u0cac\u0c82\u0ca6\u0cbf\u0ca6\u0cc6. \u0c85\u0c82\u0ca4\u0cbf\u0cae \u0caa\u0c82\u0ca6\u0ccd\u0caf\u0ca6\u0cb2\u0ccd\u0cb2\u0cbf \u0cad\u0cbe\u0cb0\u0ca4\u0cb5\u0ca8\u0ccd\u0ca8\u0cc1 \u0cae\u0ca3\u0cbf\u0cb8\u0cc1\u0cb5\u0cc1\u0ca6\u0cc1 \u0ca8\u0cae\u0ccd\u0cae \u0c97\u0cc1\u0cb0\u0cbf.\u00a0</em>-\u0cb8\u0ccd\u0c9f\u0cc0\u0cab\u0ca8\u0ccd\u200c \u0cb5\u0ccd\u0caf\u0cbe\u0ca8\u0ccd\u200c \u0cb9\u0ccd\u0caf\u0cc2\u0c9c\u0cc6\u0ca8\u0ccd\u200c,\u00a0<em>\u0cae\u0cb2\u0cc7\u0cb7\u0ccd\u0caf\u0cbe \u0c95\u0ccb\u0c9a\u0ccd\u200c</em>"], "title": "\u0cab\u0cc8\u0ca8\u0cb2\u0ccd\u200c \u0c95\u0ca8\u0cb8\u0cbf\u0ca8\u0cb2\u0ccd\u0cb2\u0cbf \u0cb8\u0cb0\u0ccd\u0ca6\u0cbe\u0cb0\u0ccd\u200c \u0cb8\u0cbf\u0c82\u0c97\u0ccd\u200c \u0cac\u0cb3\u0c97"},
{"url": "http://www.prajavani.net/article/%E0%B2%B5%E0%B2%BF%E0%B2%B6%E0%B3%8D%E0%B2%B5-%E0%B2%9F%E0%B3%82%E0%B2%B0%E0%B3%8D%E0%B2%A8%E0%B2%BF%E0%B2%97%E0%B3%86-%E0%B2%AE%E0%B3%87%E0%B2%B0%E0%B2%BF-%E0%B2%B0%E0%B2%BE%E0%B2%AF%E0%B2%AD%E0%B2%BE%E0%B2%B0%E0%B2%BF-0", "content": ["\u0ca8\u0cb5\u0ca6\u0cc6\u0cb9\u0cb2\u0cbf (\u0caa\u0cbf\u0c9f\u0cbf\u0c90): \u0cb5\u0cbf\u0cb6\u0ccd\u0cb5 \u0c9a\u0cbe\u0c82\u0caa\u0cbf \u0caf\u0ca8\u0ccd\u200c\u0cb7\u0cbf\u0caa\u0ccd\u200c\u0ca8\u0cb2\u0ccd\u0cb2\u0cbf \u0c90\u0ca6\u0cc1\u00a0 \u0cac\u0cbe\u0cb0\u0cbf \u0c9a\u0cbf\u0ca8\u0ccd\u0ca8 \u0c97\u0cc6\u0ca6\u0ccd\u0ca6 \u0cb9\u0cc6\u0c97\u0ccd\u0c97\u0cb3\u0cbf\u0c95\u0cc6 \u0cb9\u0cca\u0c82\u0ca6\u0cbf\u0cb0\u0cc1\u0cb5 \u0cad\u0cbe\u0cb0\u0ca4\u0ca6 \u0c8e\u0c82.\u0cb8\u0cbf. \u0cae\u0cc7\u0cb0\u0cbf \u0c95\u0ccb\u0cae\u0ccd\u200c \u0c85\u0cb5\u0cb0\u0cc1\u00a0 \u0cae\u0ca4\u0ccd\u0ca4\u0cca\u0c82\u0ca6\u0cc1 \u0c97\u0ccc\u0cb0\u0cb5\u0c95\u0ccd\u0c95\u0cc6 \u0cad\u0cbe\u0c9c\u0ca8\u0cb0\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6.\u00a0 \u0cae\u0cc1\u0c82\u0cac \u0cb0\u0cc1\u0cb5 \u0cb5\u0cbf\u0cb6\u0ccd\u0cb5 \u0c9a\u0cbe\u0c82\u0caa\u0cbf\u0caf\u0ca8\u0ccd\u200c\u0cb7\u0cbf\u0caa\u0ccd\u200c\u0c97\u0cc6 \u0c85\u0cb5 \u0cb0\u0ca8\u0ccd\u0ca8\u0cc1 \u0cb0\u0cbe\u0caf\u0cad\u0cbe\u0cb0\u0cbf\u0caf\u0ca8\u0ccd\u0ca8\u0cbe\u0c97\u0cbf \u0c85\u0c82\u0ca4\u0cb0 \u0cb0\u0cbe\u0cb7\u0ccd\u0c9f\u0ccd\u0cb0\u0cc0\u0caf \u0cac\u0cbe\u0c95\u0ccd\u0cb8\u0cbf\u0c82\u0c97\u0ccd \u0cb8\u0c82\u0cb8\u0ccd\u0ca5\u0cc6 \u0c86\u0caf\u0ccd\u0c95\u0cc6 \u0cae\u0cbe\u0ca1\u0cbf\u0ca6\u0cc6.\u0cae\u0cc7\u0cb0\u0cbf \u0c95\u0ccb\u0cae\u0ccd\u200c \u0cb5\u0cbf\u0cb6\u0ccd\u0cb5 \u0c9f\u0cc2\u0cb0\u0ccd\u0ca8\u0cbf\u0caf\u0cb2\u0ccd\u0cb2\u0cbf 51 \u0c95\u0cc6.\u0c9c\u0cbf \u0cb5\u0cbf\u0cad\u0cbe\u0c97\u0ca6\u0cb2\u0ccd\u0cb2\u0cbf \u0c9a\u0cbf\u0ca8\u0ccd\u0ca8 \u0c9c\u0caf\u0cbf \u0cb8\u0cbf\u0ca6\u0ccd\u0ca6\u0cb0\u0cc1. \u0c88 \u0c9f\u0cc2\u0cb0\u0ccd\u0ca8\u0cbf\u0c97\u0cc6 \u0c92\u0c9f\u0ccd\u0c9f\u0cc1 \u0c8e\u0c82\u0c9f\u0cc1 \u0cb0\u0cbe\u0caf\u0cad\u0cbe\u0cb0\u0cbf\u0c97\u0cb3\u0ca8\u0ccd\u0ca8\u0cc1 \u0c86\u0caf\u0ccd\u0c95\u0cc6 \u0cae\u0cbe\u0ca1 \u0cb2\u0cbe\u0c97\u0cbf\u0ca6\u0cc6. \u0c85\u0ca6\u0cb0\u0cb2\u0ccd\u0cb2\u0cbf \u0cae\u0cc7\u0cb0\u0cbf \u0c95\u0ccb\u0cae\u0ccd\u200c \u0c95\u0cc2\u0ca1 \u0c92\u0cac\u0ccd\u0cac\u0cb0\u0cc1.", "\u2018\u0ca8\u0ca8\u0c97\u0cc6 \u0cb8\u0cbf\u0c95\u0ccd\u0c95 \u0c85\u0ca4\u0cbf \u0ca6\u0cca\u0ca1\u0ccd\u0ca1 \u0c97\u0ccc\u0cb0\u0cb5 \u0c87\u0ca6\u0cc1. \u0c87\u0ca6\u0cb0\u0cbf\u0c82\u0ca6 \u0c85\u0c82\u0ca4\u0cb0 \u0cb0\u0cbe\u0cb7\u0ccd\u0c9f\u0ccd\u0cb0\u0cc0\u0caf \u0cac\u0cbe\u0c95\u0ccd\u0cb8\u0cbf\u0c82\u0c97\u0ccd\u200c \u0cb8\u0c82\u0cb8\u0ccd\u0ca5\u0cc6\u0caf\u0ca8\u0ccd\u0ca8\u0cc1 \u0caa\u0ccd\u0cb0\u0ca4\u0cbf \u0ca8\u0cbf\u0ca7\u0cbf\u0cb8\u0cc1\u0cb5 \u0c85\u0cb5\u0c95\u0cbe\u0cb6 \u0ca6\u0cca\u0cb0\u0cc6\u0ca4\u0cbf\u0ca6\u0cc6. \u0c8e\u0cb2\u0ccd\u0cb2\u0cb0\u0cbf\u0c97\u0cc2 \u0c87\u0c82\u0ca4\u0cb9 \u0c85\u0cb5\u0c95\u0cbe\u0cb6 \u0cb8\u0cbf\u0c97\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c88 \u0cb5\u0cbf\u0cb7\u0caf\u0ca6\u0cb2\u0ccd\u0cb2\u0cbf \u0ca8\u0cbe\u0ca8\u0cc1 \u0c85\u0ca6\u0cc3\u0cb7\u0ccd\u0c9f \u0cb6\u0cbe\u0cb2\u0cbf\u2019 \u0c8e\u0c82\u0ca6\u0cc1 2012\u0cb0 \u0c92\u0cb2\u0cbf\u0c82 \u0caa\u0cbf\u0c95\u0ccd\u0cb8\u0ccd\u200c\u0ca8\u0cb2\u0ccd\u0cb2\u0cbf \u0c95\u0c82\u0c9a\u0cc1 \u0c97\u0cc6\u0ca6\u0ccd\u0ca6\u0cc1\u0c95\u0cca\u0c82\u0ca1\u0cbf\u0ca6\u0ccd\u0ca6 \u0cae\u0cc7\u0cb0\u0cbf \u0cb9\u0cc7\u0cb3\u0cbf\u0ca6\u0ccd\u0ca6\u0cbe\u0cb0\u0cc6.\u0cae\u0cc7\u0cb0\u0cbf\u00a0 \u0c85\u0cb5 \u0cb0\u0cca\u0c82\u0ca6\u0cbf\u0c97\u0cc6 \u0cac\u0ccd\u0cb0\u0cbf\u0c9f\u0ca8\u0ccd\u200c\u0ca8 \u0ca8\u0cbf\u0c95\u0cca\u0cb2\u0cbe \u0c86\u0ccd\u0caf\u0ca1\u0cae\u0ccd\u0cb8\u0ccd\u200c, \u0c85\u0cae\u0cc6\u0cb0\u0cbf\u0c95\u0ca6 \u0cae\u0cb0\u0ccd\u0cb2\u0cc6\u0ca8\u0ccd\u200c \u0c8e\u0cb8\u0ccd\u0caa\u0cb0\u0ccd\u0c9c\u0cbe, \u0cac\u0ccd\u0cb0\u0cc6\u0c9c\u0cbf\u0cb2\u0ccd\u200c\u0ca8 \u0c85\u0ca6\u0ccd\u0cb0\u0cbf\u0ca8\u0cbe \u0c85\u0cb0\u0cc1\u0c9c\u0cbe, \u0cac\u0cb2\u0ccd\u0c97\u0cc7\u0cb0\u0cbf \u0caf\u0cbe\u0ca6 \u0cb8\u0ccd\u0c9f\u0ca8\u0cbf\u0cae\u0cbf\u0cb0\u0cbe \u0caa\u0cc6\u0c9f\u0ccd\u0cb0\u0ccb\u0cb5\u0cbe \u0cae\u0ca4\u0ccd\u0ca4\u0cc1 \u0cae\u0cca\u0cb0\u0cbe\u0c95\u0ccd\u0c95\u0cca \u0c96\u0cbe\u0ca6\u0cbf\u0c9c\u0cbe \u0cae\u0cb0\u0ccd\u0ca1\u0cbf \u0cb0\u0cbe\u0caf\u0cad\u0cbe\u0cb0\u0cbf\u0c97 \u0cb3\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6.", "\u0cb9\u0cbf\u0c82\u0ca6\u0cbf\u0ca8 \u0c9f\u0cc2\u0cb0\u0ccd\u0ca8\u0cbf\u0c97\u0cb3\u0cb2\u0ccd\u0cb2\u0cbf \u0c92\u0cb2\u0cbf\u0c82\u0caa\u0cbf\u0c95\u0ccd\u0cb8\u0ccd\u200c \u0c85\u0cb0\u0ccd\u0cb9\u0ca4\u0cc6 \u0caa\u0ca1\u0cc6\u0caf\u0cb2\u0cc1 \u0cb5\u0cbf\u0cab\u0cb2 \u0cb0\u0cbe\u0c97\u0cbf\u0cb0\u0cc1\u0cb5 \u0cae\u0cc7\u0cb0\u0cbf\u00a0 \u0c95\u0c9c\u0c95\u0cb8\u0ccd\u0ca4\u0cbe\u0ca8\u0ca6 \u0c86\u0cb8\u0ccd\u0ca4\u0cbe\u0ca8\u0ca6\u0cb2\u0ccd\u0cb2\u0cbf \u0cae\u0cc7 19\u0cb0\u0cbf\u0c82\u0ca6 27\u0cb0\u0cb5\u0cb0\u0cc6\u0c97\u0cc6 \u0ca8\u0ca1\u0cc6\u0caf\u0cc1\u0cb5\u00a0 \u0cb5\u0cbf\u0cb6\u0ccd\u0cb5 \u0c9a\u0cbe\u0c82\u0caa\u0cbf\u0caf\u0ca8\u0ccd\u200c\u0cb7\u0cbf\u0caa\u0ccd\u200c\u0ca8\u0cb2\u0ccd\u0cb2\u0cbf \u0caa\u0ca6\u0c95 \u0c97\u0cc6\u0cb2\u0ccd\u0cb2\u0cc1\u0cb5 \u0cb5\u0cbf\u0cb6\u0ccd\u0cb5\u0cbe\u0cb8 \u0cb9\u0cca\u0c82\u0ca6\u0cbf\u0ca6\u0ccd\u0ca6\u0cbe\u0cb0\u0cc6. \u0c92\u0c82\u0ca6\u0cc1 \u0cb5\u0cc7\u0cb3\u0cc6 \u0c85\u0cb5\u0cb0\u0cc1 \u0c88 \u0c9f\u0cc2\u0cb0\u0ccd\u0ca8\u0cbf\u0caf\u0cb2\u0ccd\u0cb2\u0cbf \u0c89\u0ca4\u0ccd\u0ca4\u0cae \u0cb8\u0cbe\u0cae\u0cb0\u0ccd\u0ca5\u0ccd\u0caf \u0ca4\u0ccb\u0cb0\u0cbf\u0ca6\u0cb0\u0cc6 \u0cb0\u0cbf\u0caf\u0cca \u0ca1\u0cbf \u0c9c\u0ca8\u0cc8\u0cb0\u0cca \u0c92\u0cb2\u0cbf\u0c82\u0caa\u0cbf\u0c95\u0ccd\u0cb8\u0ccd\u200c\u0c97\u0cc6 \u0c85\u0cb0\u0ccd\u0cb9\u0ca4\u0cc6 \u0cb8\u0cbf\u0c97\u0cb2\u0cbf\u0ca6\u0cc6.", "\u0cb9\u0cbf\u0c82\u0ca6\u0cbf\u0ca8 \u0ca4\u0cbf\u0c82\u0c97\u0cb3\u0cc1 \u0ca8\u0ca1\u0cc6\u0ca6 \u0c8f\u0cb7\u0ccd\u0caf\u0ca8\u0ccd\u200c \u0c85\u0cb0\u0ccd\u0cb9\u0ca4\u0cbe \u0c9f\u0cc2\u0cb0\u0ccd\u0ca8\u0cbf\u0caf\u0cb2\u0ccd\u0cb2\u0cbf \u0cae\u0cc7\u0cb0\u0cbf \u0ca8\u0cc0\u0cb0\u0cb8 \u0caa\u0ccd\u0cb0\u0ca6\u0cb0\u0ccd\u0cb6\u0ca8\u00a0 \u0ca4\u0ccb\u0cb0\u0cbf\u0ca6\u0ccd\u0ca6\u0cb0\u0cc1.\u00a0\u2018\u0cae\u0cc1\u0c82\u0cac\u0cb0\u0cc1\u0cb5 \u0c9f\u0cc2\u0cb0\u0ccd\u0ca8\u0cbf\u0caf\u0cb2\u0ccd\u0cb2\u0cbf \u0cb6\u0ccd\u0cb0\u0cc7\u0cb7\u0ccd\u0ca0 \u0cb8\u0cbe\u0cae\u0cb0\u0ccd\u0ca5\u0ccd\u0caf \u0ca4\u0ccb\u0cb0\u0cac\u0cc7\u0c95\u0cbe\u0ca6 \u0cb8\u0cb5\u0cbe\u0cb2\u0cc1 \u0ca8\u0ca8\u0ccd\u0ca8 \u0cae\u0cc1\u0c82\u0ca6\u0cbf\u0ca6\u0cc6. \u0c86\u0ca6\u0ccd\u0ca6\u0cb0\u0cbf\u0c82\u0ca6 \u0cb8\u0cb9\u0c9c\u0cb5\u0cbe\u0c97\u0cbf \u0c92\u0ca4\u0ccd\u0ca4\u0ca1\u0cb5\u0cbf\u0ca6\u0ccd\u0ca6\u0cc7 \u0c87\u0cb0\u0cc1\u0ca4\u0ccd\u0ca4\u0ca6\u0cc6. \u0c92\u0ca4\u0ccd\u0ca4\u0ca1\u0cb5\u0ca8\u0ccd\u0ca8\u0cc1 \u0ca8\u0cbf\u0cad\u0cbe\u0caf\u0cbf\u0cb8\u0cc1\u0cb5 \u0cb6\u0c95\u0ccd\u0ca4\u0cbf\u00a0 \u0ca8\u0ca8\u0ccd\u0ca8\u0cb2\u0ccd\u0cb2\u0cbf\u0ca6\u0cc6. \u0c92\u0cb2\u0cbf\u0c82\u0caa\u0cbf\u0c95\u0ccd\u0cb8\u0ccd\u200c\u0c97\u0cc6 \u0c85\u0cb0\u0ccd\u0cb9\u0ca4\u0cc6 \u0caa\u0ca1\u0cc6\u0caf\u0cc1 \u0ca4\u0ccd\u0ca4\u0cc7\u0ca8\u0cc6\u0caf\u0cca, \u0c87\u0cb2\u0ccd\u0cb2\u0cb5\u0cca \u0c85\u0ca6\u0cc6\u0cb2\u0ccd\u0cb2\u0cb5\u0cc2 \u0cac\u0cc7\u0cb0\u0cc6 \u0cae\u0cbe\u0ca4\u0cc1. \u0c86\u0ca6\u0cb0\u0cc6 \u0cb8\u0cbf\u0c95\u0ccd\u0c95 \u0c85\u0cb5\u0c95\u0cbe\u0cb6\u0ca6\u0cb2\u0ccd\u0cb2\u0cbf \u0ca8\u0ca8\u0ccd\u0ca8\u0cc6\u0cb2\u0ccd\u0cb2\u0cbe\u2008\u0cb8\u0cbe\u0cae\u0cb0\u0ccd\u0ca5\u0ccd\u0caf\u0cb5\u0ca8\u0ccd\u0ca8\u0cc1 \u0caa\u0ca3 \u0c95\u0ccd\u0c95\u0cca\u0ca1\u0ccd\u0ca1\u0cc1\u0ca4\u0ccd\u0ca4\u0cc7\u0ca8\u0cc6\u2019 \u0c8e\u0c82\u0ca6\u0cc1 \u0cae\u0cc7\u0cb0\u0cbf \u0cb5\u0cbf\u0cb6\u0ccd\u0cb5\u0cbe\u0cb8 \u0cb5\u0ccd\u0caf\u0c95\u0ccd\u0ca4\u0caa\u0ca1\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6.", "\u0c85\u0cb8\u0ccd\u0ca4\u0cbe\u0ca8\u0ca6\u0cb2\u0ccd\u0cb2\u0cbf \u0ca8\u0ca1\u0cc6\u0caf\u0cc1\u0cb5\u00a0 \u0c9f\u0cc2\u0cb0\u0ccd\u0ca8\u0cbf \u0caf\u0cb2\u0ccd\u0cb2\u0cbf \u0cb5\u0cbf\u0cb6\u0ccd\u0cb5\u0ca6\u00a0 300 \u0cae\u0cb9\u0cbf\u0cb3\u0cbe \u0cac\u0cbe\u0c95\u0ccd\u0cb8\u0cb0\u0ccd\u200c \u0c97\u0cb3\u0cc1 \u0caa\u0cbe\u0cb2\u0ccd\u0c97\u0cca\u0cb3\u0ccd\u0cb3\u0cb2\u0cbf\u0ca6\u0ccd\u0ca6\u0cbe\u0cb0\u0cc6. \u0cb5\u0cbf\u0cb5\u0cbf\u0ca7 \u0cb5\u0cbf\u0cad\u0cbe\u0c97\u0c97\u0cb3\u0cb2\u0ccd\u0cb2\u0cbf \u0ca8\u0ca1\u0cc6\u0caf\u0cc1\u0cb5 \u0cb8\u0ccd\u0caa\u0cb0\u0ccd\u0ca7\u0cc6\u0c97\u0cb3\u0cb2\u0ccd\u0cb2\u0cbf \u0cb9\u0ca4\u0ccd\u0ca4\u0cc1 \u0c9a\u0cbf\u0ca8\u0ccd\u0ca8\u0ca6 \u0caa\u0ca6\u0c95\u0c97\u0cb3\u0cc1 \u0cb2\u0cad\u0cbf\u0cb8\u0cb2\u0cbf\u0cb5\u0cc6.", "\u0c87\u0cb2\u0ccd\u0cb2\u0cbf \u0c89\u0ca4\u0ccd\u0ca4\u0cae \u0cb8\u0cbe\u0cae\u0cb0\u0ccd\u0ca5\u0ccd\u0caf \u0ca4\u0ccb\u0cb0\u0cbf\u0ca6\u0cb5\u0cb0\u0cbf\u0c97\u0cc6 \u0c92\u0cb2\u0cbf\u0c82\u0caa\u0cbf\u0c95\u0ccd\u0cb8\u0ccd\u200c\u0c97\u0cc6 \u0c85\u0cb0\u0ccd\u0cb9\u0ca4\u0cc6 \u0cb2\u0cad\u0cbf\u0cb8\u0cb2\u0cbf\u0ca6\u0cc6. \u0c92\u0cb2\u0cbf\u0c82\u0caa\u0cbf\u0c95\u0ccd\u0cb8\u0ccd\u200c\u0c97\u0cc6 \u0c85\u0cb0\u0ccd\u0cb9\u0ca4\u0cc6 \u0caa\u0ca1\u0cc6\u0caf\u0cb2\u0cc1 \u0cac\u0cbe\u0c95\u0ccd\u0cb8\u0cb0\u0ccd\u200c\u0c97\u0cb3\u0cbf\u0c97\u0cc6 \u0c87\u0ca6\u0cc1 \u0c95\u0cca\u0ca8\u0cc6\u0caf \u0c85\u0cb5\u0c95\u0cbe\u0cb6\u0cb5\u0cbe\u0ca6 \u0c95\u0cbe\u0cb0\u0ca3 \u0c9f\u0cc2\u0cb0\u0ccd\u0ca8\u0cbf\u00a0 \u0cae\u0cb9\u0ca4\u0ccd\u0cb5 \u0caa\u0ca1\u0cc6\u0ca6\u0cc1\u0c95\u0cca\u0c82\u0ca1\u0cbf\u0ca6\u0cc6."], "title": "\u0cb5\u0cbf\u0cb6\u0ccd\u0cb5 \u0c9f\u0cc2\u0cb0\u0ccd\u0ca8\u0cbf\u0c97\u0cc6 \u0cae\u0cc7\u0cb0\u0cbf \u0cb0\u0cbe\u0caf\u0cad\u0cbe\u0cb0\u0cbf"},
{"url": "http://www.prajavani.net/article/%E0%B2%90%E0%B2%AA%E0%B2%BF%E0%B2%8E%E0%B2%B2%E0%B3%8D%E2%80%8C-%E0%B2%AB%E0%B3%88%E0%B2%A8%E0%B2%B2%E0%B3%8D%E2%80%8C-%E0%B2%AA%E0%B2%82%E0%B2%A6%E0%B3%8D%E0%B2%AF-%E0%B2%AC%E0%B3%86%E0%B2%82%E0%B2%97%E0%B2%B3%E0%B3%82%E0%B2%B0%E0%B2%BF%E0%B2%A8%E0%B2%B2%E0%B3%8D%E0%B2%B2%E0%B2%BF", "content": ["\u0ca8\u0cb5\u0ca6\u0cc6\u0cb9\u0cb2\u0cbf (\u0caa\u0cbf\u0c9f\u0cbf\u0c90): \u0cae\u0cc1\u0c82\u0cac\u0cc8\u0ca8\u0cb2\u0ccd\u0cb2\u0cbf \u0ca8\u0ca1\u0cc6\u0caf\u0cac\u0cc7\u0c95\u0cbf\u0ca6\u0ccd\u0ca6 \u0c90\u0caa\u0cbf\u0c8e\u0cb2\u0ccd\u200c \u0c92\u0c82\u0cac\u0ca4\u0ccd\u0ca4\u0ca8\u0cc7 \u0c86\u0cb5\u0cc3\u0ca4\u0ccd\u0ca4\u0cbf\u0caf \u0cab\u0cc8\u0ca8\u0cb2\u0ccd\u200c \u0caa\u0c82\u0ca6\u0ccd\u0caf\u0cb5\u0ca8\u0ccd\u0ca8\u0cc1 \u0cac\u0cc6\u0c82\u0c97\u0cb3\u0cc2\u0cb0\u0cbf\u0c97\u0cc6 \u0cb8\u0ccd\u0ca5\u0cb3\u0cbe\u0c82\u0ca4\u0cb0\u0cbf\u0cb8\u0cb2\u0cbe\u0c97\u0cbf\u0ca6\u0cc6.\u0cae\u0cb9\u0cbe\u0cb0\u0cbe\u0cb7\u0ccd\u0c9f\u0ccd\u0cb0\u0ca6\u0cb2\u0ccd\u0cb2\u0cbf \u0cad\u0cc0\u0c95\u0cb0 \u0ca8\u0cc0\u0cb0\u0cbf\u0ca8 \u0c85\u0cad\u0cbe\u0cb5 \u0c8e\u0ca6\u0cc1\u0cb0\u0cbe\u0c97\u0cbf\u0cb0\u0cc1\u0cb5 \u0c95\u0cbe\u0cb0\u0ca3 \u0cae\u0cc7 \u0ca4\u0cbf\u0c82\u0c97\u0cb3\u0cb2\u0ccd\u0cb2\u0cbf \u0c85\u0cb2\u0ccd\u0cb2\u0cbf \u0ca8\u0ca1\u0cc6\u0caf\u0cac\u0cc7\u0c95\u0cbf\u0cb0\u0cc1\u0cb5 13 \u0caa\u0c82\u0ca6\u0ccd\u0caf\u0c97\u0cb3\u0ca8\u0ccd\u0ca8\u0cc1 \u0cac\u0cc7\u0cb0\u0cc6\u0ca1\u0cc6\u0c97\u0cc6 \u0cb8\u0ccd\u0ca5\u0cb3\u0cbe\u0c82\u0ca4\u0cb0\u0cbf\u0cb8\u0cac\u0cc7\u0c95\u0cc6\u0c82\u0ca6\u0cc1 \u0cac\u0cbe\u0c82\u0cac\u0cc6 \u0cb9\u0cc8\u0c95\u0ccb\u0cb0\u0ccd\u0c9f\u0ccd\u200c \u0cac\u0cbf\u0cb8\u0cbf\u0cb8\u0cbf\u0c90\u0c97\u0cc6 \u0cb8\u0cc2\u0c9a\u0cbf\u0cb8\u0cbf\u0ca4\u0ccd\u0ca4\u0cc1.", "\u0c86\u0ca6\u0ccd\u0ca6\u0cb0\u0cbf\u0c82\u0ca6 \u0c90\u0caa\u0cbf\u0c8e\u0cb2\u0ccd \u0c86\u0ca1\u0cb3\u0cbf\u0ca4 \u0cae\u0c82\u0ca1\u0cb3\u0cbf \u0cb6\u0cc1\u0c95\u0ccd\u0cb0\u0cb5\u0cbe\u0cb0 \u0cae\u0cc1\u0c82\u0cac\u0cc8 \u0c87\u0c82\u0ca1\u0cbf\u0caf\u0ca8\u0ccd\u0cb8\u0ccd \u0cae\u0ca4\u0ccd\u0ca4\u0cc1 \u0cb0\u0cc8\u0cb8\u0cbf\u0c82\u0c97\u0ccd \u0caa\u0cc1\u0ca3\u0cc6 \u0cb8\u0cc2\u0caa\u0cb0\u0ccd\u200c\u0c9c\u0cc8\u0c82\u0c9f\u0ccd\u0cb8\u0ccd \u0cab\u0ccd\u0cb0\u0cbe\u0c82\u0c9a\u0cc8\u0cb8\u0ccd\u200c\u0c97\u0cb3 \u0c9c\u0cca\u0ca4\u0cc6 \u0c9a\u0cb0\u0ccd\u0c9a\u0cbf\u0cb8\u0cbf \u0cac\u0cc6\u0c82\u0c97\u0cb3\u0cc2\u0cb0\u0cbf\u0ca8\u0cb2\u0ccd\u0cb2\u0cbf \u0cab\u0cc8\u0ca8\u0cb2\u0ccd\u200c \u0ca8\u0ca1\u0cc6\u0cb8\u0cb2\u0cc1 \u0ca8\u0cbf\u0cb0\u0ccd\u0ca7\u0cb0\u0cbf\u0cb8\u0cbf\u0ca4\u0cc1.", "\u0cae\u0cc7 29\u0cb0\u0c82\u0ca6\u0cc1 \u0caa\u0c82\u0ca6\u0ccd\u0caf \u0ca8\u0ca1\u0cc6\u0caf\u0cb2\u0cbf\u0ca6\u0cc6. \u0c9a\u0cbf\u0ca8\u0ccd\u0ca8\u0cb8\u0ccd\u0cb5\u0cbe\u0cae\u0cbf \u0c95\u0ccd\u0cb0\u0cc0\u0ca1\u0cbe\u0c82\u0c97\u0ca3\u0ca6\u0cb2\u0ccd\u0cb2\u0cbf \u0c90\u0caa\u0cbf\u0c8e\u0cb2\u0ccd\u200c \u0cab\u0cc8\u0ca8\u0cb2\u0ccd \u0c86\u0caf\u0ccb\u0c9c\u0ca8\u0cc6\u0caf\u0cbe\u0c97\u0cbf\u0cb0\u0cc1\u0cb5 \u0c87\u0ca6\u0cc1 \u0c8e\u0cb0\u0ca1\u0ca8\u0cc7 \u0cac\u0cbe\u0cb0\u0cbf. 2014\u0cb0\u0cb2\u0ccd\u0cb2\u0cbf \u0cae\u0cca\u0ca6\u0cb2 \u0cac\u0cbe\u0cb0\u0cbf\u0c97\u0cc6 \u0ca8\u0ca1\u0cc6\u0ca6\u0cbf\u0ca4\u0ccd\u0ca4\u0cc1.", "\u0cac\u0cc6\u0c82\u0c97\u0cb3\u0cc2\u0cb0\u0cbf\u0c97\u0cc6 \u0c92\u0cb2\u0cbf\u0ca6 \u0cab\u0cc8\u0ca8\u0cb2\u0ccd\u200c \u0c86\u0ca4\u0cbf\u0ca5\u0ccd\u0caf\u0ca6 \u0c85\u0cb5\u0c95\u0cbe\u0cb6\u0cae\u0cb9\u0cbe\u0cb0\u0cbe\u0cb7\u0ccd\u0c9f\u0ccd\u0cb0\u0ca6\u0cb2\u0ccd\u0cb2\u0cbf \u0cad\u0cc0\u0c95\u0cb0 \u0ca8\u0cc0\u0cb0\u0cbf\u0ca8 \u0c85\u0cad\u0cbe\u0cb5 \u0c8e\u0ca6\u0cc1\u0cb0\u0cbe\u0c97\u0cbf\u0cb0\u0cc1\u0cb5 \u0c95\u0cbe\u0cb0\u0ca3 \u0cae\u0cc1\u0c82\u0cac\u0cc8\u0ca8 \u0cb5\u0cbe\u0c82\u0c96\u0cc6\u0ca1\u0cc6 \u0c95\u0ccd\u0cb0\u0cc0\u0ca1\u0cbe\u0c82 \u0c97\u0ca3\u0ca6\u0cb2\u0ccd\u0cb2\u0cbf \u0ca8\u0ca1\u0cc6\u0caf\u0cac\u0cc7\u0c95\u0cbf\u0ca6\u0ccd\u0ca6 \u0c90\u0caa\u0cbf\u0c8e\u0cb2\u0ccd \u0c92\u0c82\u0cac\u0ca4\u0ccd\u0ca4\u0ca8\u0cc7 \u0c86\u0cb5\u0cc3\u0ca4\u0ccd\u0ca4\u0cbf\u0caf \u0cab\u0cc8\u0ca8\u0cb2\u0ccd\u200c \u0caa\u0c82\u0ca6\u0ccd\u0caf \u0cb5\u0ca8\u0ccd\u0ca8\u0cc1 \u0cac\u0cc6\u0c82\u0c97\u0cb3\u0cc2\u0cb0\u0cbf\u0ca8 \u0c9a\u0cbf\u0ca8\u0ccd\u0ca8\u0cb8\u0ccd\u0cb5\u0cbe\u0cae\u0cbf \u0c95\u0ccd\u0cb0\u0cc0\u0ca1\u0cbe\u0c82\u0c97\u0ca3\u0c95\u0ccd\u0c95\u0cc6 \u0cb8\u0ccd\u0ca5\u0cb3\u0cbe\u0c82\u0ca4\u0cb0\u0cbf\u0cb8\u0cb2\u0cbe\u0c97\u0cbf\u0ca6\u0cc6.", "\u0c88\u0c97\u0cbe\u0c97\u0cb2\u0cc7\u2008\u0c8e\u0c82\u0c9f\u0cc1 \u0caa\u0c82\u0ca6\u0ccd\u0caf\u0c97\u0cb3\u0cbf\u0c97\u0cc6 \u0c89\u0ca6\u0ccd\u0caf\u0cbe\u0ca8\u0ca8\u0c97\u0cb0\u0cbf \u0c86\u0ca4\u0cbf\u0ca5\u0ccd\u0caf \u0cb5\u0cb9\u0cbf\u0cb8\u0cbf\u0ca6\u0cc6. \u0cab\u0cc8\u0ca8\u0cb2\u0ccd\u200c \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0c92\u0c9f\u0ccd\u0c9f\u0cc1 \u0c92\u0c82\u0cac\u0ca4\u0ccd\u0ca4\u0cc1 \u0caa\u0c82\u0ca6\u0ccd\u0caf\u0c97\u0cb3\u0ca8\u0ccd\u0ca8\u0cc1 \u0cb5\u0cc0\u0c95\u0ccd\u0cb7\u0cbf\u0cb8\u0cb2\u0cc1 \u0c88\u0c97 \u0c85\u0cad\u0cbf \u0cae\u0cbe\u0ca8\u0cbf\u0c97\u0cb3\u0cbf\u0c97\u0cc6 \u0c85\u0cb5\u0c95\u0cbe\u0cb6 \u0cb2\u0cad\u0cbf\u0cb8\u0cbf\u0ca6\u0cc6.", "\u0cac\u0cc6\u0c82\u0c97\u0cb3\u0cc2\u0cb0\u0cbf\u0ca8\u0cb2\u0ccd\u0cb2\u0cbf 2014\u0cb0 \u0c90\u0caa\u0cbf\u0c8e\u0cb2\u0ccd\u200c \u0c9f\u0cc2\u0cb0\u0ccd\u0ca8\u0cbf\u0caf \u0cab\u0cc8\u0ca8\u0cb2\u0ccd \u0ca8\u0ca1\u0cc6\u0ca6\u0cbf\u0ca4\u0ccd\u0ca4\u0cc1. \u0c86\u0c97 \u0c95\u0ccb\u0cb2\u0ccd\u0c95\u0ca4\u0ccd\u0ca4 \u0ca8\u0cc8\u0c9f\u0ccd\u200c \u0cb0\u0cc8\u0ca1\u0cb0\u0ccd\u0cb8\u0ccd \u0cae\u0ca4\u0ccd\u0ca4\u0cc1 \u0c95\u0cbf\u0c82\u0c97\u0ccd\u0cb8\u0ccd \u0c87\u0cb2\u0cc6\u0cb5\u0cc6\u0ca8\u0ccd\u200c \u0caa\u0c82\u0c9c\u0cbe\u0cac\u0ccd \u0ca8\u0ca1\u0cc1\u0cb5\u0cc6 \u0caa\u0c82\u0ca6\u0ccd\u0caf \u0c86\u0caf\u0ccb\u0c9c\u0ca8\u0cc6\u0caf\u0cbe\u0c97\u0cbf\u0ca4\u0ccd\u0ca4\u0cc1. \u0ca8\u0cc8\u0c9f\u0ccd \u0cb0\u0cc8\u0ca1\u0cb0\u0ccd\u0cb8\u0ccd \u0c9a\u0cbe\u0c82\u0caa\u0cbf\u0caf\u0ca8\u0ccd\u200c \u0c86\u0c97\u0cbf\u0ca4\u0ccd\u0ca4\u0cc1.", "\u0cae\u0cb9\u0cbe\u0cb0\u0cbe\u0cb7\u0ccd\u0c9f\u0ccd\u0cb0\u0ca6\u0cb2\u0ccd\u0cb2\u0cbf \u0ca8\u0cc0\u0cb0\u0cbf\u0ca8 \u0cb8\u0cae\u0cb8\u0ccd\u0caf\u0cc6 \u0c87\u0cb0\u0cc1\u0cb5 \u0c95\u0cbe\u0cb0\u0ca3 \u0c90\u0caa\u0cbf\u0c8e\u0cb2\u0ccd\u200c \u0caa\u0c82\u0ca6\u0ccd\u0caf\u0c97\u0cb3\u0ca8\u0ccd\u0ca8\u0cc1\u00a0 \u0cac\u0cc7\u0cb0\u0cc6\u0ca1\u0cc6\u0c97\u0cc6 \u0cb8\u0ccd\u0ca5\u0cb3\u0cbe\u0c82\u0ca4\u0cb0\u0cbf\u0cb8\u0cc1\u0cb5\u0c82\u0ca4\u0cc6 \u0cb8\u0cc2\u0c9a\u0cbf\u0cb8 \u0cac\u0cc7\u0c95\u0cc6\u0c82\u0ca6\u0cc1 \u0c95\u0ccb\u0cb0\u0cbf \u2018\u0cb2\u0ccb\u0c95\u0cb8\u0ca4\u0ccd\u0ca4\u0cbe \u0c86\u0c82\u0ca6\u0ccb\u0cb2\u0ca8\u2019 \u0cb8\u0c82\u0cb8\u0ccd\u0ca5\u0cc6 \u0cac\u0cbe\u0c82\u0cac\u0cc6 \u0cb9\u0cc8\u0c95\u0ccb\u0cb0\u0ccd\u0c9f\u0ccd\u200c\u0c97\u0cc6 \u0cb8\u0cbe\u0cb0\u0ccd\u0cb5\u0c9c\u0ca8\u0cbf\u0c95 \u0cb9\u0cbf\u0ca4\u0cbe\u0cb8\u0c95\u0ccd\u0ca4\u0cbf \u0c85\u0cb0\u0ccd\u0c9c\u0cbf \u0cb8\u0cb2\u0ccd\u0cb2\u0cbf\u0cb8\u0cbf\u0ca4\u0ccd\u0ca4\u0cc1. \u0c88 \u0c85\u0cb0\u0ccd\u0c9c\u0cbf\u0caf \u0cb5\u0cbf\u0c9a\u0cbe \u0cb0\u0ca3\u0cc6 \u0ca8\u0ca1\u0cc6\u0cb8\u0cbf\u0ca6\u0ccd\u0ca6 \u0c95\u0ccb\u0cb0\u0ccd\u0c9f\u0ccd\u200c \u0cae\u0cc7 \u0ca8\u0cb2\u0ccd\u0cb2\u0cbf \u0caf\u0cbe\u0cb5\u0cc1\u0ca6\u0cc7 \u0c90\u0caa\u0cbf\u0c8e\u0cb2\u0ccd\u200c \u0cae\u0cb9\u0cbe\u0cb0\u0cbe\u0cb7\u0ccd\u0c9f\u0ccd\u0cb0\u0ca6\u0cb2\u0ccd\u0cb2\u0cbf \u0caa\u0c82\u0ca6\u0ccd\u0caf\u0c97\u0cb3\u0ca8\u0ccd\u0ca8\u0cc1 \u0ca8\u0ca1\u0cc6\u0cb8\u0cac\u0cbe\u0cb0\u0ca6\u0cc1. \u0c86 \u0ca4\u0cbf\u0c82\u0c97 \u0cb3\u0cb2\u0ccd\u0cb2\u0cbf \u0ca8\u0ca1\u0cc6\u0caf\u0cac\u0cc7\u0c95\u0cbf\u0cb0\u0cc1\u0cb5 13 \u0caa\u0c82\u0ca6\u0ccd\u0caf\u0c97 \u0cb3\u0ca8\u0ccd\u0ca8\u0cc1 \u0cb8\u0ccd\u0ca5\u0cb3\u0cbe\u0c82\u0ca4\u0cb0\u0cbf\u0cb8\u0cac\u0cc7\u0c95\u0cc6\u0c82\u0ca6\u0cc1 \u0cac\u0cbf\u0cb8\u0cbf\u0cb8\u0cbf\u0c90\u0c97\u0cc6 \u0cb8\u0cc2\u0c9a\u0cbf\u0cb8\u0cbf\u0ca4\u0ccd\u0ca4\u0cc1.", "\u0c86\u0ca6\u0ccd\u0ca6\u0cb0\u0cbf\u0c82\u0ca6 \u0c90\u0caa\u0cbf\u0c8e\u0cb2\u0ccd\u200c \u0c86\u0ca1\u0cb3\u0cbf\u0ca4 \u0cae\u0c82\u0ca1\u0cb3\u0cbf\u0caf \u0cae\u0cc1\u0c96\u0ccd\u0caf\u0cb8\u0ccd\u0ca5 \u0cb0\u0cbe\u0c9c\u0cc0\u0cb5\u0ccd \u0cb6\u0cc1\u0c95\u0ccd\u0cb2\u0cbe \u0c85\u0cb5\u0cb0\u0cc1 \u0cb6\u0cc1\u0c95\u0ccd\u0cb0\u0cb5\u0cbe\u0cb0 \u0cb0\u0cc8\u0cb8\u0cbf\u0c82\u0c97\u0ccd \u0caa\u0cc1\u0ca3\u0cc6 \u0cb8\u0cc2\u0caa\u0cb0\u0ccd\u200c\u0c9c\u0cc8\u0c82\u0c9f\u0ccd\u0cb8\u0ccd \u0cae\u0ca4\u0ccd\u0ca4\u0cc1 \u0cae\u0cc1\u0c82\u0cac\u0cc8 \u0c87\u0c82\u0ca1\u0cbf\u0caf\u0ca8\u0ccd\u0cb8\u0ccd \u0ca4\u0c82\u0ca1\u0ca6 \u0cab\u0ccd\u0cb0\u0cbe\u0c82\u0c9a\u0cc8\u0cb8\u0ccd \u0c9c\u0cca\u0ca4\u0cc6\u00a0 \u0c9a\u0cb0\u0ccd\u0c9a\u0cc6 \u0ca8\u0ca1\u0cc6\u0cb8\u0cbf\u0ca6\u0cb0\u0cc1. \u0c88 \u0cb5\u0cc7\u0cb3\u0cc6 \u0cac\u0cc6\u0c82\u0c97 \u0cb3\u0cc2\u0cb0\u0cbf\u0c97\u0cc6 \u0cab\u0cc8\u0ca8\u0cb2\u0ccd \u0cb8\u0ccd\u0ca5\u0cb3\u0cbe\u0c82\u0ca4\u0cb0\u0cbf\u0cb8\u0cb2\u0cc1 \u0ca8\u0cbf\u0cb0\u0ccd\u0ca7\u0cb0\u0cbf\u0cb8\u0cb2\u0cbe\u0caf\u0cbf\u0ca4\u0cc1.", "\u0c8e\u0cb0\u0ca1\u0ca8\u0cc7\u2008\u0c95\u0ccd\u0cb5\u0cbe\u0cb2\u0cbf\u0cab\u0cc8\u0caf\u0cb0\u0ccd \u0cae\u0ca4\u0ccd\u0ca4\u0cc1 \u0c92\u0c82\u0ca6\u0cc1 \u0c8e\u0cb2\u0cbf\u0cae\u0cbf\u0ca8\u0cc7\u0c9f\u0cb0\u0ccd \u0caa\u0c82\u0ca6\u0ccd\u0caf\u0cb5\u0ca8\u0ccd\u0ca8\u0cc1 \u0c95\u0ccb\u0cb2\u0ccd\u0c95\u0ca4\u0ccd\u0ca4\u0ca6\u0cb2\u0ccd\u0cb2\u0cbf \u0ca8\u0ca1\u0cc6\u0cb8\u0cc1\u0cb5 \u0cac\u0c97\u0ccd\u0c97\u0cc6\u0caf\u0cc2 \u0cb8\u0cad\u0cc6\u0caf\u0cb2\u0ccd\u0cb2\u0cbf \u0c9a\u0cb0\u0ccd\u0c9a\u0cc6 \u0ca8\u0ca1\u0cc6\u0caf\u0cbf\u0ca4\u0cc1. \u0c9c\u0cca\u0ca4\u0cc6\u0c97\u0cc6 \u0cae\u0cb9\u0cbe\u0cb0\u0cbe\u0cb7\u0ccd\u0c9f\u0ccd\u0cb0\u0ca6 \u0c90\u0caa\u0cbf\u0c8e\u0cb2\u0ccd \u0ca4\u0c82\u0ca1\u0c97\u0cb3\u0cbf\u0c97\u0cc6 \u0cb0\u0cbe\u0caf\u0caa\u0cc1\u0cb0, \u0c9c\u0cc8\u0caa\u0cc1\u0cb0, \u0cb5\u0cbf\u0cb6\u0cbe\u0c96\u0caa\u0c9f\u0ccd\u0c9f\u0ca3 \u0cae\u0ca4\u0ccd\u0ca4\u0cc1 \u0c95\u0cbe\u0ca8\u0ccd\u0caa\u0cc1\u0cb0\u0c97\u0cb3\u0cb2\u0ccd\u0cb2\u0cbf \u0c87\u0cb7\u0ccd\u0c9f\u0cb5\u0cbe\u0ca6 \u0cb8\u0ccd\u0ca5\u0cb3\u0cb5\u0ca8\u0ccd\u0ca8\u0cc1 \u0c86\u0caf\u0ccd\u0c95\u0cc6 \u0cae\u0cbe\u0ca1\u0cbf\u0c95\u0cca\u0cb3\u0ccd\u0cb3\u0cb2\u0cc1 \u0cb6\u0cc1\u0c95\u0ccd\u0cb2\u0cbe \u0c85\u0cb5\u0c95\u0cbe\u0cb6 \u0c95\u0cca\u0c9f\u0ccd\u0c9f\u0cb0\u0cc1.", "\u0c86\u0c97 \u0caa\u0cc1\u0ca3\u0cc6 \u0ca4\u0c82\u0ca1 \u0cb5\u0cbf\u0cb6\u0cbe\u0c96\u0caa\u0c9f\u0ccd\u0c9f\u0ca3 \u0cb5\u0ca8\u0ccd\u0ca8\u0cc1 \u0c86\u0caf\u0ccd\u0c95\u0cc6 \u0cae\u0cbe\u0ca1\u0cbf\u0c95\u0cca\u0c82\u0ca1\u0cbf\u0ca4\u0cc1. \u0c86\u0ca6\u0cb0\u0cc6 \u0cae\u0cc1\u0c82\u0cac\u0cc8 \u0c87\u0c82\u0ca1\u0cbf\u0caf\u0ca8\u0ccd\u0cb8\u0ccd \u0c8e\u0cb0\u0ca1\u0cc1 \u0ca6\u0cbf\u0ca8 \u0c95\u0cbe\u0cb2\u0cbe\u0cb5\u0c95\u0cbe\u0cb6 \u0c95\u0ccb\u0cb0\u0cbf\u0ca4\u0cc1.", "\u2018\u0c90\u0caa\u0cbf\u0c8e\u0cb2\u0ccd\u200c \u0c86\u0ca1\u0cb3\u0cbf\u0ca4 \u0cae\u0c82\u0ca1\u0cb3\u0cbf\u0caf \u0cb8\u0cad\u0cc6\u0c97\u0cc2 \u0cae\u0cca\u0ca6\u0cb2\u0cc1 \u0cab\u0cc8\u0ca8\u0cb2\u0ccd \u0cae\u0ca4\u0ccd\u0ca4\u0cc1 \u0cae\u0cca\u0ca6\u0cb2 \u0c95\u0ccd\u0cb5\u0cbe\u0cb2\u0cbf\u0cab\u0cc8\u0caf\u0cb0\u0ccd \u0caa\u0c82\u0ca6\u0ccd\u0caf\u0cb5\u0ca8\u0ccd\u0ca8\u0cc1 \u0cac\u0cc6\u0c82\u0c97\u0cb3\u0cc2\u0cb0\u0cbf\u0ca8\u0cb2\u0ccd\u0cb2\u0cbf \u0cae\u0ca4\u0ccd\u0ca4\u0cc1 \u0c8e\u0cb0\u0ca1\u0ca8\u0cc7 \u0c95\u0ccd\u0cb5\u0cbe\u0cb2\u0cbf \u0cab\u0cc8\u0caf\u0cb0\u0ccd, \u0c8e\u0cb2\u0cbf\u0cae\u0cbf\u0ca8\u0cc7\u0c9f\u0cb0\u0ccd \u0caa\u0c82\u0ca6\u0ccd\u0caf\u0cb5\u0ca8\u0ccd\u0ca8\u0cc1 \u0cb8\u0ccd\u0ca5\u0cb3\u0cbe\u0c82\u0ca4\u0cb0\u0cbf\u0cb8\u0cb2\u0cc1 \u0ca8\u0cbf\u0cb0\u0ccd\u0ca7\u0cb0\u0cbf\u0cb8\u0cb2\u0cbe\u0c97\u0cbf\u0ca4\u0ccd\u0ca4\u0cc1\u2019 \u0c8e\u0c82\u0ca6\u0cc1 \u0cb6\u0cc1\u0c95\u0ccd\u0cb2\u0cbe\u00a0 \u0ca4\u0cbf\u0cb3\u0cbf\u0cb8\u0cbf\u0ca6\u0cb0\u0cc1.", "\u2018\u0cae\u0cc7 1\u0cb0\u0c82\u0ca6\u0cc1 \u0caa\u0cc1\u0ca3\u0cc6\u0caf\u0cb2\u0ccd\u0cb2\u0cbf \u0c86\u0caf\u0ccb \u0c9c\u0ca8\u0cc6\u0caf\u0cbe\u0c97\u0cbf\u0cb0\u0cc1\u0cb5 \u0cae\u0cc1\u0c82\u0cac\u0cc8 \u0c87\u0c82\u0ca1\u0cbf\u0caf\u0ca8\u0ccd\u0cb8\u0ccd \u0cae\u0ca4\u0ccd\u0ca4\u0cc1 \u0cb0\u0cc8\u0cb8\u0cbf\u0c82\u0c97\u0ccd \u0caa\u0cc1\u0ca3\u0cc6 \u0ca4\u0c82\u0ca1\u0c97\u0cb3 \u0ca8\u0ca1\u0cc1 \u0cb5\u0ca3 \u0caa\u0c82\u0ca6\u0ccd\u0caf\u0cb5\u0ca8\u0ccd\u0ca8\u0cc1 \u0c86\u0ca1\u0cb2\u0cc1 \u0c85\u0cb5\u0c95\u0cbe\u0cb6 \u0c95\u0cca\u0ca1\u0cac\u0cc7\u0c95\u0cc1 \u0c8e\u0c82\u0ca6\u0cc1 \u0cb9\u0cc8\u0c95\u0ccb\u0cb0\u0ccd\u0c9f\u0ccd \u0cac\u0cb3\u0cbf \u0cae\u0ca8\u0cb5\u0cbf \u0cae\u0cbe\u0ca1\u0cbf\u0c95\u0cca\u0cb3\u0ccd\u0cb3\u0cc1\u0ca4\u0ccd\u0ca4\u0cc7\u0cb5\u0cc6. \u0c8f\u0c95\u0cc6\u0c82\u0ca6\u0cb0\u0cc6 \u0c87\u0ca6\u0cc1 \u0c89\u0cad\u0caf \u0ca4\u0c82\u0ca1\u0c97\u0cb3\u0cbf\u0c97\u0cc2 \u0ca4\u0cb5\u0cb0\u0cbf\u0ca8 \u0c85\u0cad\u0cbf\u0cae\u0cbe\u0ca8\u0cbf\u0c97\u0cb3 \u0c8e\u0ca6\u0cc1\u0cb0\u0cbf\u0ca8 \u0caa\u0c82\u0ca6\u0ccd\u0caf\u0cb5\u0cbe \u0c97\u0cbf\u0ca6\u0cc6\u2019 \u0c8e\u0c82\u0ca6\u0cc2 \u0cb6\u0cc1\u0c95\u0ccd\u0cb2\u0cbe \u0cb9\u0cc7\u0cb3\u0cbf\u0ca6\u0cb0\u0cc1.", "\u0c85\u0cae\u0cbe\u0ca8\u0ca4\u0cbf\u0ca8\u0cb2\u0ccd\u0cb2\u0cbf\u0caf\u0cc2\u00a0 \u0caa\u0c82\u0ca6\u0ccd\u0caf: \u0c95\u0cc6\u0cb2 \u0cb5\u0cbf\u0cb5\u0cbe\u0ca6\u0c97\u0cb3 \u0c95\u0cbe\u0cb0\u0ca3 \u0cb8\u0cc1\u0ca6\u0ccd\u0ca6\u0cbf\u0caf\u0cb2\u0ccd\u0cb2\u0cbf\u0cb0\u0cc1\u0cb5 \u0cb0\u0cbe\u0c9c\u0cb8\u0ccd\u0ca4\u0cbe\u0ca8 \u0c95\u0ccd\u0cb0\u0cbf\u0c95\u0cc6\u0c9f\u0ccd\u200c \u0cb8\u0c82\u0cb8\u0ccd\u0ca5\u0cc6\u0caf\u0ca8\u0ccd\u0ca8\u0cc1 \u0cac\u0cbf\u0cb8\u0cbf\u0cb8\u0cbf\u0c90 \u0c85\u0cae\u0cbe\u0ca8\u0ca4\u0cbf\u0ca8\u0cb2\u0ccd\u0cb2\u0cbf\u0c9f\u0ccd\u0c9f\u0cbf\u0ca6\u0cc6. \u0c86\u0ca6\u0cb0\u0cc2 \u0c9c\u0cc8\u0caa\u0cc1\u0cb0\u0ca6\u0cb2\u0ccd\u0cb2\u0cbf \u0c90\u0caa\u0cbf\u0c8e\u0cb2\u0ccd\u200c \u0caa\u0c82\u0ca6\u0ccd\u0caf\u0c97\u0cb3\u0ca8\u0ccd\u0ca8\u0cc1 \u0ca8\u0ca1\u0cc6\u0cb8\u0cb2\u0cc1 \u0c85\u0ca1\u0ccd\u0ca1\u0cbf\u0caf\u0cc7\u0ca8\u0cbf\u0cb2\u0ccd\u0cb2 \u0c8e\u0c82\u0ca6\u0cc1 \u0cb6\u0cc1\u0c95\u0ccd\u0cb2\u0cbe \u0ca4\u0cbf\u0cb3\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6.", "\u0ca8\u0cbf\u0cb0\u0cc0\u0c95\u0ccd\u0cb7\u0cc6 \u0c87\u0ca4\u0ccd\u0ca4\u0cc1: \u0cac\u0ccd\u0cb0\u0cbf\u0c9c\u0cc7\u0cb6\u0ccd\u200c\u0cac\u0cc6\u0c82\u0c97\u0cb3\u0cc2\u0cb0\u0cc1:\u00a0 \u2018\u0cab\u0cc8\u0ca8\u0cb2\u0ccd\u200c \u0caa\u0c82\u0ca6\u0ccd\u0caf\u0ca6 \u0c86\u0ca4\u0cbf\u0ca5\u0ccd\u0caf\u0ca6 \u0c85\u0cb5\u0c95\u0cbe\u0cb6 \u0ca8\u0cae\u0c97\u0cc6 \u0cb2\u0cad\u0cbf \u0cb8\u0cc1\u0cb5 \u0cac\u0c97\u0ccd\u0c97\u0cc6 \u0ca8\u0cbf\u0cb0\u0cc0\u0c95\u0ccd\u0cb7\u0cc6 \u0c87\u0ca4\u0ccd\u0ca4\u0cc1. \u0ca8\u0cbf\u0cb0\u0cc0\u0c95\u0ccd\u0cb7\u0cc6 \u0ca8\u0cbf\u0c9c\u0cb5\u0cbe\u0c97\u0cbf\u0ca6\u0cc6. \u0c96\u0cc1\u0cb7\u0cbf\u0caf\u0cbe\u0c97\u0cbf\u0ca6\u0cc6. \u0c95\u0cb0\u0ccd\u0ca8\u0cbe\u0c9f\u0c95\u0ca6 \u0c95\u0ccd\u0cb0\u0cbf\u0c95\u0cc6\u0c9f\u0ccd\u200c \u0caa\u0ccd\u0cb0\u0cc7\u0cae\u0cbf\u0c97\u0cb3\u0cbf\u0c97\u0cc6 \u0cae\u0cb9\u0ca4\u0ccd\u0cb5\u0ca6 \u0caa\u0c82\u0ca6\u0ccd\u0caf\u0cb5\u0ca8\u0ccd\u0ca8\u0cc1 \u0ca8\u0ccb\u0ca1\u0cb2\u0cc1 \u0c85\u0cb5\u0c95\u0cbe\u0cb6 \u0cb8\u0cbf\u0c95\u0ccd\u0c95\u0cbf\u0ca6\u0cc6\u2019 \u0c8e\u0c82\u0ca6\u0cc1 \u0c95\u0cb0\u0ccd\u0ca8\u0cbe\u0c9f\u0c95 \u0cb0\u0cbe\u0c9c\u0ccd\u0caf \u0c95\u0ccd\u0cb0\u0cbf\u0c95\u0cc6\u0c9f\u0ccd\u200c \u0cb8\u0c82\u0cb8\u0ccd\u0ca5\u0cc6 \u0c95\u0cbe\u0cb0\u0ccd\u0caf\u0ca6\u0cb0\u0ccd\u0cb6\u0cbf \u0cac\u0ccd\u0cb0\u0cbf\u0c9c\u0cc7\u0cb6\u0ccd\u200c \u0caa\u0c9f\u0cc7\u0cb2\u0ccd\u200c \u0cb8\u0c82\u0ca4\u0ccb\u0cb7 \u0cb9\u0c82\u0c9a\u0cbf\u0c95\u0cca\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6.", "2014\u0cb0 \u0c9a\u0cbe\u0c82\u0caa\u0cbf\u0caf\u0ca8\u0ccd\u0cb8\u0ccd\u200c \u0cb2\u0cc0\u0c97\u0ccd \u0c9f\u0ccd\u0cb5\u0cc6\u0c82\u0c9f\u0cbf\u201320 \u0c9f\u0cc2\u0cb0\u0ccd\u0ca8\u0cbf\u0caf \u0cab\u0cc8\u0ca8 \u0cb2\u0ccd\u200c\u0c97\u0cc2 \u0c9a\u0cbf\u0ca8\u0ccd\u0ca8\u0cb8\u0ccd\u0cb5\u0cbe\u0cae\u0cbf \u0c95\u0ccd\u0cb0\u0cc0\u0ca1\u0cbe\u0c82\u0c97\u0ca3 \u0c86\u0ca4\u0cbf\u0ca5\u0ccd\u0caf \u0cb5\u0cb9\u0cbf\u0cb8\u0cbf\u0ca4\u0ccd\u0ca4\u0cc1. \u0c87\u0ca4\u0ccd\u0ca4\u0cc0\u0c9a\u0cbf\u0c97\u0cc6 \u0cae\u0cc1\u0c97\u0cbf\u0ca6 \u0cb5\u0cbf\u0cb6\u0ccd\u0cb5 \u0c9f\u0cc2\u0cb0\u0ccd\u0ca8\u0cbf\u0caf \u0caa\u0cc1\u0cb0\u0cc1 \u0cb7\u0cb0 \u0cb5\u0cbf\u0cad\u0cbe\u0c97\u0ca6 \u0cae\u0cc2\u0cb0\u0cc1 \u0caa\u0c82\u0ca6\u0ccd\u0caf \u0c97\u0cb3\u0cc1 \u0c87\u0cb2\u0ccd\u0cb2\u0cbf\u0caf\u0cc7 \u0ca8\u0ca1\u0cc6\u0ca6\u0cbf\u0ca6\u0ccd\u0ca6\u0cb5\u0cc1. \u0c92\u0c82\u0ca6\u0cc1 \u0cb5\u0cb0\u0ccd\u0cb7\u0ca6 \u0cac\u0cb3\u0cbf\u0c95 \u0cae\u0ca4\u0ccd\u0ca4\u0cca\u0c82\u0ca6\u0cc1 \u0c90\u0caa\u0cbf\u0c8e\u0cb2\u0ccd\u200c \u0cab\u0cc8\u0ca8\u0cb2\u0ccd\u200c \u0cb8\u0c82\u0c98\u0c9f\u0cbf\u0cb8\u0cc1\u0cb5 \u0c85\u0cb5\u0c95\u0cbe\u0cb6 \u0c95\u0cc6\u0c8e\u0cb8\u0ccd\u200c\u0cb8\u0cbf\u0c8e\u0c97\u0cc6 \u0cb2\u0cad\u0cbf\u0cb8\u0cbf\u0ca6\u0cc6.", "\u2018\u0cab\u0cc8\u0ca8\u0cb2\u0ccd\u200c \u0caa\u0c82\u0ca6\u0ccd\u0caf\u0cb5\u0cc6\u0c82\u0ca6 \u0cae\u0cc7\u0cb2\u0cc6 \u0cb8\u0cbe\u0c95\u0cb7\u0ccd\u0c9f\u0cc1 \u0ca8\u0cbf\u0cb0\u0cc0\u0c95\u0ccd\u0cb7\u0cc6 \u0c87\u0ca6\u0ccd\u0ca6\u0cc7 \u0c87\u0cb0\u0cc1\u0ca4\u0ccd\u0ca4\u0ca6\u0cc6. \u0ca8\u0cbe\u0cb5\u0cc1 \u0c8e\u0cb2\u0ccd\u0cb2\u0cbe \u0cb8\u0cbf\u0ca6\u0ccd\u0ca7\u0cb0\u0cbe\u0c97\u0cbf\u0ca6\u0ccd\u0ca6\u0cc7\u0cb5\u0cc6. \u0cb9\u0cbf\u0c82\u0ca6\u0cc6\u0caf\u0cc2 \u0c90\u0caa\u0cbf\u0c8e\u0cb2\u0ccd\u200c \u0cab\u0cc8\u0ca8\u0cb2\u0ccd\u200c \u0caa\u0c82\u0ca6\u0ccd\u0caf \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0cb9\u0cb2\u0cb5\u0cbe\u0cb0\u0cc1 \u0cae\u0cb9\u0ca4\u0ccd\u0cb5\u0ca6 \u0c9f\u0cc2\u0cb0\u0ccd\u0ca8\u0cbf\u0c97\u0cb3\u0ca8\u0ccd\u0ca8\u0cc1 \u0caf\u0cb6\u0cb8\u0ccd\u0cb5\u0cbf\u0caf\u0cbe\u0c97\u0cbf \u0c86\u0caf\u0ccb\u0c9c\u0cbf\u0cb8\u0cbf\u0ca6 \u0c85\u0ca8\u0cc1\u0cad\u0cb5 \u0ca8\u0cae\u0c97\u0cbf\u0ca6\u0cc6. \u0cac\u0cbf\u0cb8\u0cbf\u0cb8\u0cbf\u0c90 \u0ca8\u0cbf\u0cb0\u0ccd\u0ca7\u0cbe\u0cb0 \u0c96\u0cc1\u0cb7\u0cbf \u0ca4\u0c82\u0ca6\u0cbf\u0ca6\u0cc6. \u0c86\u0ca6\u0cb0\u0cc6 \u0cac\u0cbf\u0cb8\u0cbf\u0cb8\u0cbf\u0c90\u0caf\u0cbf\u0c82\u0ca6 \u0ca8\u0cae\u0c97\u0cbf\u0ca8\u0ccd\u0ca8\u0cc1 \u0c85\u0ca7\u0cbf\u0c95\u0cc3\u0ca4 \u0cae\u0cbe\u0cb9\u0cbf\u0ca4\u0cbf \u0cac\u0c82\u0ca6\u0cbf\u0cb2\u0ccd\u0cb2\u2019 \u0c8e\u0c82\u0ca6\u0cc2 \u0cac\u0ccd\u0cb0\u0cbf\u0c9c\u0cc7\u0cb6\u0ccd\u200c \u0c85\u0cb5\u0cb0\u0cc1 \u2018\u0caa\u0ccd\u0cb0\u0c9c\u0cbe\u0cb5\u0cbe\u0ca3\u0cbf\u2019 \u0c9c\u0cca\u0ca4\u0cc6 \u0ca4\u0cbf\u0cb3\u0cbf\u0cb8\u0cbf\u0ca6\u0cb0\u0cc1."], "title": "\u0c90\u0caa\u0cbf\u0c8e\u0cb2\u0ccd\u200c \u0cab\u0cc8\u0ca8\u0cb2\u0ccd\u200c \u0caa\u0c82\u0ca6\u0ccd\u0caf \u0cac\u0cc6\u0c82\u0c97\u0cb3\u0cc2\u0cb0\u0cbf\u0ca8\u0cb2\u0ccd\u0cb2\u0cbf "},
{"url": "http://www.prajavani.net/article/%E0%B2%92%E0%B2%B2%E0%B2%BF%E0%B2%82%E0%B2%AA%E0%B2%BF%E0%B2%95%E0%B3%8D%E0%B2%B8%E0%B3%8D%E2%80%8C%E0%B2%97%E0%B3%86-%E0%B2%B8%E0%B3%8C%E0%B2%AE%E0%B3%8D%E0%B2%AF%E0%B2%9C%E0%B2%BF%E0%B2%A4%E0%B3%8D%E2%80%8C-%E0%B2%AE%E0%B2%A8%E0%B2%BF%E0%B2%95%E0%B2%BE-%E0%B2%85%E0%B2%B0%E0%B3%8D%E0%B2%B9%E0%B2%A4%E0%B3%86", "content": ["\u0ca8\u0cb5\u0ca6\u0cc6\u0cb9\u0cb2\u0cbf (\u0caa\u0cbf\u0c9f\u0cbf\u0c90): \u0cad\u0cbe\u0cb0\u0ca4\u0ca6 \u0cb8\u0ccc\u0cae\u0ccd\u0caf\u0c9c\u0cbf\u0ca4\u0ccd\u200c \u0c98\u0ccb\u0cb7\u0ccd\u200c \u0cae\u0ca4\u0ccd\u0ca4\u0cc1 \u0cae\u0ca8\u0cbf\u0c95\u0cbe \u0cac\u0cbe\u0ca4\u0ccd\u0cb0\u0cbe \u0cb9\u0cbe\u0c82\u0c95\u0cbe\u0c82\u0c97\u0ccd\u200c\u0ca8\u0cb2\u0ccd\u0cb2\u0cbf \u0ca8\u0ca1\u0cc6\u0ca6 \u0c8f\u0cb7\u0ccd\u0caf\u0ca8\u0ccd\u200c \u0c85\u0cb0\u0ccd\u0cb9\u0ca4\u0cbe \u0c9f\u0cc7\u0cac\u0cb2\u0ccd\u200c \u0c9f\u0cc6\u0ca8\u0cbf\u0cb8\u0ccd\u200c\u0ccd \u0c9f\u0cc2\u0cb0\u0ccd\u0ca8\u0cbf \u0caf\u0cb2\u0ccd\u0cb2\u0cbf \u0c9c\u0caf \u0ca6\u0cbe\u0c96\u0cb2\u0cbf\u0cb8\u0cc1\u0cb5 \u0cae\u0cc2\u0cb2\u0c95 \u0cb0\u0cbf\u0caf\u0cca \u0c92\u0cb2\u0cbf\u0c82\u0caa\u0cbf\u0c95\u0ccd\u0cb8\u0ccd\u200c\u0c97\u0cc6 \u0c85\u0cb0\u0ccd\u0cb9\u0ca4\u0cc6 \u0caa\u0ca1\u0cc6\u0ca6\u0cc1 \u0c95\u0cca\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6.\u0ca6\u0c95\u0ccd\u0cb7\u0cbf\u0ca3 \u0c8f\u0cb7\u0ccd\u0caf\u0ca8\u0ccd\u200c \u0cb5\u0cb2\u0caf \u0c85\u0cb0\u0ccd\u0cb9\u0ca4\u0cbe \u0c9f\u0cc2\u0cb0\u0ccd\u0ca8\u0cbf\u0caf\u0cb2\u0ccd\u0cb2\u0cbf \u0cac\u0cc7\u0cb0\u0cc6 \u0ca6\u0cc7\u0cb6\u0c97\u0cb3 \u0ca4\u0c82\u0ca1 \u0c97\u0cb3\u0cc1 \u0cad\u0cbe\u0c97\u0cb5\u0cb9\u0cbf\u0cb8\u0cbf\u0cb0\u0cb2\u0cbf\u0cb2\u0ccd\u0cb2. \u0cad\u0cbe\u0cb0\u0ca4\u0ca6 \u0cb8\u0ccd\u0caa\u0cb0\u0ccd\u0ca7\u0cbf\u0c97\u0cb3\u0cbf\u0c97\u0cc6 \u0cae\u0cbe\u0ca4\u0ccd\u0cb0 \u0c85\u0cb5\u0c95\u0cbe\u0cb6 \u0ca8\u0cc0\u0ca1\u0cb2\u0cbe\u0c97\u0cbf\u0ca4\u0ccd\u0ca4\u0cc1.", "\u0cae\u0cb9\u0cbf\u0cb3\u0cc6\u0caf\u0cb0\u0cc1 \u0cb9\u0cbe\u0c97\u0cc2 \u0caa\u0cc1\u0cb0\u0cc1\u0cb7\u0cb0\u00a0 \u0cb5\u0cbf\u0cad\u0cbe\u0c97\u0c97\u0cb3\u0cb2\u0ccd\u0cb2\u0cbf \u0ca8\u0cbe\u0cb2\u0ccd\u0cb5\u0cb0\u0cc1 \u0cb8\u0ccd\u0caa\u0cb0\u0ccd\u0ca7\u0cbf\u0c97\u0cb3\u0cc1\u00a0 \u0caa\u0cb0\u0cb8\u0ccd\u0caa\u0cb0 \u0caa\u0c82\u0ca6\u0ccd\u0caf \u0c86\u0ca1\u0cbf\u0ca6\u0cb0\u0cc1.\u00a0 \u0c87\u0ca6\u0cb0\u0cb2\u0ccd\u0cb2\u0cbf \u0c85\u0c97\u0ccd\u0cb0\u0cb8\u0ccd\u0ca5\u0cbe\u0ca8 \u0caa\u0ca1\u0cc6\u0ca6 \u0c86\u0c9f\u0c97\u0cbe\u0cb0\u0cb0\u0ca8\u0ccd\u0ca8\u0cc1 \u0c92\u0cb2\u0cbf\u0c82\u0caa\u0cbf\u0c95\u0ccd\u0cb8\u0ccd\u200c \u0c85\u0cb0\u0ccd\u0cb9\u0ca4\u0cc6\u0c97\u0cc6 \u0caa\u0cb0\u0cbf\u0c97\u0ca3\u0cbf\u0cb8\u0cb2\u0cbe\u0c97\u0cbf\u0ca6\u0cc6.", "\u0caa\u0cc1\u0cb0\u0cc1\u0cb7\u0cb0 \u0cb5\u0cbf\u0cad\u0cbe\u0c97\u0ca6\u0cb2\u0ccd\u0cb2\u0cbf \u0cb8\u0ccc\u0cae\u0ccd\u0caf\u0c9c\u0cbf\u0ca4\u0ccd\u200c \u0c98\u0ccb\u0cb7\u0ccd\u200c \u0c86\u0ca1\u0cbf\u0ca6 \u0cae\u0cc2\u0cb0\u0cc2 \u0caa\u0c82\u0ca6\u0ccd\u0caf \u0c97\u0cc6\u0ca6\u0ccd\u0ca6\u0cc1 \u0c92\u0cb2\u0cbf\u0c82\u0caa\u0cbf\u0c95\u0ccd\u0cb8\u0ccd\u200c\u0c97\u0cc6 \u0c85\u0cb0\u0ccd\u0cb9\u0ca4\u0cc6 \u0caa\u0ca1\u0cc6\u0ca6\u0cb0\u0cc1. \u0c85\u0c9a\u0c82\u0ca4\u0ccd\u200c \u0cb6\u0cb0\u0ca4\u0ccd\u200c \u0c95\u0cae\u0cb2\u0ccd\u200c, \u0c85\u0c82\u0ca5\u0ccb\u0ca3\u0cbf \u0c85\u0cae\u0cb2\u0cb0\u0cbe\u0c9c\u0ccd\u200c, \u0cb9\u0cb0\u0ccd\u0cae\u0cbf\u0ca4\u0ccd\u200c \u0ca6\u0cc7\u0cb8\u0cbe\u0caf\u0cbf \u0c8e\u0ca6\u0cc1\u0cb0\u0cc1 \u0c98\u0ccb\u0cb7\u0ccd\u200c \u0c9c\u0caf\u0ca6\u0cbe\u0c96\u0cb2\u0cbf\u0cb8\u0cbf \u0c97\u0cc1\u0c82\u0caa\u0cbf\u0ca8\u0cb2\u0ccd\u0cb2\u0cbf \u0c85\u0c97\u0ccd\u0cb0\u0cb8\u0ccd\u0ca5\u0cbe\u0ca8 \u0caa\u0ca1\u0cc6\u0ca6\u0cb0\u0cc1.", "\u0cae\u0cb9\u0cbf\u0cb3\u0cc6\u0caf\u0cb0 \u0cb5\u0cbf\u0cad\u0cbe\u0c97\u0ca6\u0cb2\u0ccd\u0cb2\u0cbf \u0cae\u0ca8\u0cbf\u0c95\u0cbe \u0cae\u0ca4\u0ccd\u0ca4\u0cc1 \u0c95\u0cc6. \u0cb6\u0cbe\u0cae\u0cbf\u0ca8\u0cbf \u0ca4\u0cb2\u0cbe \u0c8e\u0cb0\u0ca1\u0cc1 \u0caa\u0c82\u0ca6\u0ccd\u0caf \u0c9c\u0caf\u0cbf\u0cb8\u0cbf\u0ca6\u0ccd\u0ca6\u0cb0\u0cc1.\u00a0 \u0c87\u0ca8\u0ccd\u0ca8\u0cca\u0c82\u0ca6\u0cc1 \u0caa\u0c82\u0ca6\u0ccd\u0caf\u0ca6\u0cb2\u0ccd\u0cb2\u0cbf \u0cb6\u0cbe\u0cae\u0cbf\u0ca8\u0cbf \u0cb5\u0cbf\u0cb0\u0cc1\u0ca6\u0ccd\u0ca7 \u0c97\u0cc6\u0ca6\u0ccd\u0ca6 \u0cae\u0ca8\u0cbf\u0c95\u0cbe \u0c97\u0cc1\u0c82\u0caa\u0cbf\u0ca8\u0cb2\u0ccd\u0cb2\u0cbf \u0c85\u0c97\u0ccd\u0cb0\u0cb8\u0ccd\u0ca5\u0cbe\u0ca8 \u0caa\u0ca1\u0cc6\u0ca6\u0cb0\u0cc1.", "\u0cb6\u0cb0\u0ca4\u0ccd\u200c \u0c95\u0cae\u0cb2\u0ccd\u200c\u0c97\u0cc6 \u0ca8\u0cbf\u0cb0\u0cbe\u0cb8\u0cc6: \u0cb6\u0cb0\u0ca4\u0ccd\u200c \u0c95\u0cae\u0cb2\u0ccd\u200c \u0c95\u0cc7\u0cb5\u0cb2 \u0c92\u0c82\u0ca6\u0cc1 \u0caa\u0c82\u0ca6\u0ccd\u0caf\u0ca6\u0cb2\u0ccd\u0cb2\u0cbf \u0cae\u0cbe\u0ca4\u0ccd\u0cb0 \u0c97\u0cc6\u0cb2\u0cc1\u0cb5\u0cc1 \u0caa\u0ca1\u0cc6\u0ca6 \u0c95\u0cbe\u0cb0\u0ca3 \u0ca8\u0cbf\u0cb0\u0cbe\u0cb8\u0cc6 \u0c85\u0ca8\u0cc1\u0cad\u0cb5\u0cbf\u0cb8\u0cac\u0cc7\u0c95\u0cbe\u0caf\u0cbf\u0ca4\u0cc1.\u0cae\u0cca\u0ca6\u0cb2 \u0caa\u0c82\u0ca6\u0ccd\u0caf\u0ca6\u0cb2\u0ccd\u0cb2\u0cbf \u0cb6\u0cb0\u0ca4\u0ccd\u200c 11\u20136, 11\u20139, 12\u201310, 10\u201312, 11\u20135\u0cb0\u0cb2\u0ccd\u0cb2\u0cbf \u0cb9\u0cb0\u0ccd\u0cae\u0cc0\u0ca4\u0ccd\u200c \u0ca6\u0cc7\u0cb8\u0cbe\u0caf\u0cbf \u0c85\u0cb5\u0cb0\u0ca8\u0ccd\u0ca8\u0cc1 \u0cae\u0ca3\u0cbf\u0cb8\u0cbf\u0ca6\u0cb0\u0cc1. \u0c8e\u0cb0\u0ca1\u0ca8\u0cc7 \u0caa\u0c82\u0ca6\u0ccd\u0caf\u0ca6\u0cb2\u0ccd\u0cb2\u0cbf8\u201311, 5\u201311, 6\u201311, 7\u201311\u0cb0\u0cb2\u0ccd\u0cb2\u0cbf \u0cb8\u0ccc\u0cae\u0ccd\u0caf\u0c9c\u0cbf\u0ca4\u0ccd\u200c \u0c98\u0ccb\u0cb7\u0ccd\u200c \u0cb5\u0cbf\u0cb0\u0cc1\u0ca6\u0ccd\u0ca7\u0cb5\u0cc2, \u0c85\u0c82\u0ca4\u0cbf\u0cae \u0caa\u0c82\u0ca6\u0ccd\u0caf\u0ca6\u0cb2\u0ccd\u0cb2\u0cbf 11\u20137, 11\u20134, 9\u201311, 11\u20139, 16\u201318, 6\u201311,7\u201311\u0cb0\u0cb2\u0ccd\u0cb2\u0cbf \u0c85\u0c82\u0ca5\u0ccb\u0ca3\u0cbf \u0c85\u0cae\u0cb2\u0cb0\u0cbe\u0c9c\u0ccd \u0c8e\u0ca6\u0cc1\u0cb0\u0cc1 \u0cb8\u0ccb\u0cb2\u0cc1 \u0c95\u0c82\u0ca1\u0cb0\u0cc1. \u0c97\u0cbe\u0caf\u0ca6 \u0cb8\u0cae\u0cb8\u0ccd\u0caf\u0cc6\u0c97\u0cc6 \u0c92\u0cb3\u0c97\u0cbe\u0c97\u0cbf\u0ca6\u0ccd\u0ca6 \u0cb6\u0cb0\u0ca4\u0ccd\u200c \u0c87\u0cb2\u0ccd\u0cb2\u0cbf \u0ca4\u0cae\u0ccd\u0cae \u0ca8\u0cc8\u0c9c \u0c86\u0c9f \u0c86\u0ca1\u0cc1\u0cb5\u0cb2\u0ccd\u0cb2\u0cbf \u0cb5\u0cbf\u0cab\u0cb2\u0cb0\u0cbe\u0ca6\u0cb0\u0cc1.", "\u0c87\u0ca8\u0ccd\u0ca8\u0cca\u0c82\u0ca6\u0cc1 \u0caa\u0c82\u0ca6\u0ccd\u0caf\u0ca6\u0cb2\u0ccd\u0cb2\u0cbf \u0cb8\u0ccc\u0cae\u0ccd\u0caf\u0c9c\u0cbf\u0ca4\u0ccd \u0c98\u0ccb\u0cb7\u0ccd\u200c 11\u20136, 11\u20139, 12\u201310,\u00a010\u201312, 11\u20135\u0cb0\u0cb2\u0ccd\u0cb2\u0cbf \u0cb9\u0cb0\u0ccd\u0cae\u0cc0\u0ca4\u0ccd\u200c \u0cb5\u0cbf\u0cb0\u0cc1 \u0ca6\u0ccd\u0ca7\u0cb5\u0cc2, 11\u20138, 11\u20135, 11\u20136, 11\u20137 \u0cb0\u0cb2\u0ccd\u0cb2\u0cbf \u0c85\u0cae\u0cb2\u0cb0\u0cbe\u0c9c\u0ccd\u200c \u0cae\u0cc7\u0cb2\u0cc2 \u0c9c\u0caf \u0ca6\u0cbe\u0c96\u0cb2\u0cbf\u0cb8\u0cbf\u0ca6\u0cb0\u0cc1.\u00a0 \u0cae\u0ca8\u0cbf\u0c95\u0cbe \u0c86\u0cb0\u0c82\u0cad\u0cbf\u0c95 \u0caa\u0c82\u0ca6\u0ccd\u0caf\u0ca6\u0cb2\u0ccd\u0cb2\u0cc7 7\u201311, 9\u201311, 12\u201310, 10\u201312, 11\u20135, 7\u201311\u0cb0\u0cb2\u0ccd\u0cb2\u0cbf \u0caa\u0cc2\u0c9c\u0cbe \u0cb8\u0cb9\u0cb8\u0ccd\u0cb0\u0cac\u0cc1\u0ca6\u0ccd\u0ca7\u0cc6\u00a0 \u0c8e\u0ca6\u0cc1\u0cb0\u0cc1 \u0cb8\u0ccb\u0cb2\u0cc1 \u0c95\u0c82\u0ca1\u0cb0\u0cc1. \u0cac\u0cb3\u0cbf\u0c95\u00a0 \u0ca8\u0ca1\u0cc6\u0ca6 \u0c8e\u0cb0\u0ca1\u0cc1 \u0caa\u0c82\u0ca6\u0ccd\u0caf\u0c97\u0cb3\u0cb2\u0ccd\u0cb2\u0cbf \u0c9a\u0cc7\u0ca4\u0cb0\u0cbf \u0c95\u0cc6\u0caf \u0c86\u0c9f \u0c86\u0ca1\u0cbf \u0c97\u0cc6\u0cb2\u0cc1\u0cb5\u0cbf\u0ca8 \u0cb9\u0cbe\u0ca6\u0cbf\u0c97\u0cc6 \u0cae\u0cb0\u0cb3\u0cbf\u0ca6\u0cb0\u0cc1.", "\u0cae\u0ca8\u0cbf\u0c95\u0cbe 4\u201311, 11\u20139, 11\u20133, 15\u201313, 8\u201311, 11\u20139\u0cb0\u0cb2\u0ccd\u0cb2\u0cbf \u0cb6\u0cbe\u0cae\u0cbf\u0ca8\u0cbf \u0cb5\u0cbf\u0cb0\u0cc1\u0ca6\u0ccd\u0ca7\u0cb5\u0cc2, 11\u20135, 8\u201311, 8\u201311, 11\u20139, 11\u20136, 11\u20136\u0cb0\u0cb2\u0ccd\u0cb2\u0cbf \u0cae\u0ccc\u0cae \u0ca6\u0cbe\u0cb8\u0ccd\u200c \u0cae\u0cc7\u0cb2\u0cc2 \u0c9c\u0caf\u0c97\u0cb3\u0cbf\u0cb8\u0cbf\u0ca6\u0cb0\u0cc1. \u0cb6\u0cbe\u0cae\u0cbf\u0ca8\u0cbf 12\u201310, 11\u20139, 9\u201311,\u00a06\u201311, 11\u20138, 11\u20135\u0cb0\u0cb2\u0ccd\u0cb2\u0cbf \u0cae\u0ccc\u0cae\u0cbe \u0ca6\u0cbe\u0cb8\u0ccd\u200c \u0c8e\u0ca6\u0cc1\u0cb0\u0cc2. \u0cac\u0cb3\u0cbf\u0c95 11\u20139, 11\u20136,11\u20132, 13\u201311\u0cb0\u0cb2\u0ccd\u0cb2\u0cbf \u0caa\u0cc2\u0c9c\u0cbe \u0c8e\u0ca6\u0cc1\u0cb0\u0cc1 \u0c9c\u0caf\u0c97\u0cb3\u0cbf\u0cb8\u0cbf\u0ca6\u0cb0\u0cc1.", "\u0c8f\u0cb7\u0ccd\u0caf\u0ca8\u0ccd\u200c \u0c85\u0cb0\u0ccd\u0cb9\u0ca4\u0cbe \u0c9f\u0cc2\u0cb0\u0ccd\u0ca8\u0cbf\u0caf \u0cae\u0cc1\u0c96\u0ccd\u0caf \u0cb8\u0cc1\u0ca4\u0ccd\u0ca4\u0cbf\u0ca8\u0cb2\u0ccd\u0cb2\u0cbf \u0cb6\u0cb0\u0ca4\u0ccd\u200c \u0c86\u0ca1\u0cb2\u0cbf\u0ca6\u0ccd\u0ca6\u0cbe\u0cb0\u0cc6. \u0c87\u0cb2\u0ccd\u0cb2\u0cbf \u0c85\u0cb5\u0cb0\u0cbf\u0c97\u0cc6 \u0cae\u0ca4\u0ccd\u0ca4\u0cca\u0cae\u0ccd\u0cae\u0cc6 \u0c92\u0cb2\u0cbf\u0c82\u0caa\u0cbf\u0c95\u0ccd\u0cb8\u0ccd\u200c \u0c85\u0cb0\u0ccd\u0cb9\u0ca4\u0cc6 \u0caa\u0ca1\u0cc6\u0caf\u0cc1\u0cb5 \u0c85\u0cb5\u0c95\u0cbe\u0cb6 \u0c87\u0ca6\u0cc6.\u0c87\u0cb2\u0ccd\u0cb2\u0cbf \u0cb8\u0ccb\u0ca4\u0cb0\u0cc2 \u0c85\u0cb0\u0ccd\u0cb9\u0ca4\u0cbe \u0caa\u0c82\u0ca6\u0ccd\u0caf \u0c97\u0cb3\u0cc1 \u0c85\u0c82\u0ca4\u0ccd\u0caf\u0c95\u0c82\u0ca1 \u0cac\u0cb3\u0cbf\u0c95 \u0cae\u0cc7 \u0ca8\u0cb2\u0ccd\u0cb2\u0cbf \u0cac\u0cbf\u0ca1\u0cc1 \u0c97\u0ca1\u0cc6\u0caf\u0cbe\u0c97\u0cc1\u0cb5 \u0c90\u0c9f\u0cbf\u0c9f\u0cbf\u0c8e\u0cab\u0ccd\u200c \u0c92\u0cb2\u0cbf\u0c82\u0caa\u0cbf\u0c95\u0ccd\u0cb8\u0ccd\u200c \u0cb0\u0ccd\u200d\u0caf\u0cbe\u0c82\u0c95\u0cbf\u0c82\u0c97\u0ccd\u200c \u0caa\u0c9f\u0ccd\u0c9f\u0cbf\u0caf\u0cb2\u0ccd\u0cb2\u0cbf \u0c89\u0ca4\u0ccd\u0ca4\u0cae \u0cb8\u0ccd\u0ca5\u0cbe\u0ca8 \u0caa\u0ca1\u0cc6\u0ca6\u0cb0\u0cc6 \u0ca8\u0cc7\u0cb0 \u0c85\u0cb0\u0ccd\u0cb9\u0ca4\u0cc6 \u0cb2\u0cad\u0cbf\u0cb8\u0cc1\u0cb5 \u0cb8\u0cbe\u0ca7\u0ccd\u0caf\u0ca4\u0cc6 \u0c87\u0ca6\u0cc6."], "title": "\u0c92\u0cb2\u0cbf\u0c82\u0caa\u0cbf\u0c95\u0ccd\u0cb8\u0ccd\u200c\u0c97\u0cc6 \u0cb8\u0ccc\u0cae\u0ccd\u0caf\u0c9c\u0cbf\u0ca4\u0ccd\u200c, \u0cae\u0ca8\u0cbf\u0c95\u0cbe \u0c85\u0cb0\u0ccd\u0cb9\u0ca4\u0cc6"},
{"url": "http://www.prajavani.net/article/%E0%B2%B6%E0%B2%BE%E0%B2%82%E0%B2%A4%E0%B3%86%E0%B2%AF%E0%B2%82%E0%B2%A1-%E0%B2%B9%E0%B2%BE%E0%B2%95%E0%B2%BF-%E0%B2%AE%E0%B3%81%E0%B2%B0%E0%B3%81%E0%B2%B5%E0%B2%82%E0%B2%A1%E0%B2%95%E0%B3%8D%E0%B2%95%E0%B3%86-%E0%B2%9C%E0%B2%AF", "content": ["\u0cae\u0ca1\u0cbf\u0c95\u0cc7\u0cb0\u0cbf: \u0cae\u0cc1\u0cb0\u0cc1\u0cb5\u0c82\u0ca1 \u0ca4\u0c82\u0ca1 \u0c87\u0cb2\u0ccd\u0cb2\u0cbf \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0c95\u0cca\u0ca1\u0cb5 \u0c95\u0cc1\u0c9f\u0cc1\u0c82\u0cac\u0c97\u0cb3 \u0ca8\u0ca1\u0cc1\u0cb5\u0ca3 20\u0ca8\u0cc7 \u0cb5\u0cb0\u0ccd\u0cb7\u0ca6 \u0cb6\u0cbe\u0c82\u0ca4\u0cc6 \u0caf\u0c82\u0ca1 \u0c95\u0caa\u0ccd\u200c \u0cb9\u0cbe\u0c95\u0cbf \u0c9f\u0cc2\u0cb0\u0ccd\u0ca8\u0cbf\u0caf\u0cb2\u0ccd\u0cb2\u0cbf\u00a0 2\u20131 \u0c97\u0ccb\u0cb2\u0cc1\u0c97\u0cb3\u0cbf\u0c82\u0ca6 \u0c97\u0cc1\u0cae\u0ccd\u0cae\u0c9f\u0ccd\u0c9f\u0cbf\u0cb0 \u0ca4\u0c82\u0ca1\u0ca6 \u0cb5\u0cbf\u0cb0\u0cc1\u0ca6\u0ccd\u0ca7 \u0c97\u0cc6\u0cb2\u0cc1\u0cb5\u0cc1 \u0c97\u0cb3\u0cbf\u0cb8\u0cbf\u0ca6\u0cc6.\u0cb6\u0cc1\u0c95\u0ccd\u0cb0\u0cb5\u0cbe\u0cb0 \u0ca8\u0ca1\u0cc6\u0ca6 \u0c87\u0ca4\u0cb0 \u0caa\u0c82\u0ca6\u0ccd\u0caf \u0c97\u0cb3\u0cb2\u0ccd\u0cb2\u0cbf\u00a0 \u0cae\u0c82\u0ca1\u0cc6\u0caf\u0c82\u0ca1 \u0ca4\u0c82\u0ca1 \u0c95\u0cc1\u0caa\u0ccd\u0caa\u0c82\u0ca1 \u0cb5\u0cbf\u0cb0\u0cc1\u0ca6\u0ccd\u0ca7 3\u20132 \u0c97\u0ccb\u0cb2\u0cc1\u0c97\u0cb3\u0cbf\u0c82\u0ca6 \u0c9f\u0cc8 \u0cac\u0ccd\u0cb0\u0cc6\u0c95\u0cb0\u0ccd\u200c \u0ca8\u0cb2\u0ccd\u0cb2\u0cbf \u0c9c\u0caf \u0c97\u0cb3\u0cbf\u0cb8\u0cbf\u0ca6\u0cb0\u0cc6, \u0c85\u0cb5\u0cb0\u0cc6\u0cae\u0cbe\u0ca6\u0c82\u0ca1\u00a0 2\u20131 \u0c97\u0ccb\u0cb2\u0cc1\u0c97\u0cb3\u0cbf\u0c82\u0ca6 \u0cae\u0c82\u0ca1\u0c82\u0c97\u0ca1 \u0cb5\u0cbf\u0cb0\u0cc1\u0ca6\u0ccd\u0ca7, \u0ca8\u0c82\u0cac\u0cc1\u0ca1\u0cae\u0cbe\u0ca1 \u0ca4\u0c82\u0ca1 3\u20131 \u0c97\u0ccb\u0cb2\u0cc1\u0c97\u0cb3\u0cbf\u0c82\u0ca6 \u0cae\u0cc2\u0c95\u0c82\u0ca1 \u0cb5\u0cbf\u0cb0\u0cc1\u0ca6\u0ccd\u0ca7, \u0c95\u0ca1\u0cc6\u0cae\u0cbe\u0ca1\u00a0\u00a0 2\u20131 \u0c97\u0ccb\u0cb2\u0cc1\u0c97\u0cb3\u0cbf\u0c82\u0ca6 \u0cac\u0cbe\u0c9a\u0cbf\u0cb0 \u0ca4\u0c82\u0ca1\u0ca6 \u0cb5\u0cbf\u0cb0\u0cc1\u0ca6\u0ccd\u0ca7, \u0c85\u0caa\u0ccd\u0caa\u0ca8\u0cc6\u0cb0 \u0cb5\u0c82\u0ca1 3\u20131 \u0c97\u0ccb\u0cb2\u0cc1\u0c97\u0cb3\u0cbf\u0c82\u0ca6 \u0c95\u0cc7\u0c95\u0ca1\u00a0 \u0ca4\u0c82\u0ca1\u0ca6 \u0cb5\u0cbf\u0cb0\u0cc1\u0ca6\u0ccd\u0ca7 \u0c97\u0cc6\u0ca6\u0ccd\u0ca6\u0cbf\u0ca6\u0cc6."], "title": "\u0cb6\u0cbe\u0c82\u0ca4\u0cc6\u0caf\u0c82\u0ca1 \u0cb9\u0cbe\u0c95\u0cbf; \u0cae\u0cc1\u0cb0\u0cc1\u0cb5\u0c82\u0ca1\u0c95\u0ccd\u0c95\u0cc6 \u0c9c\u0caf"},
{"url": "http://www.prajavani.net/article/%E0%B2%8F%E0%B2%B7%E0%B3%8D%E0%B2%AF%E0%B2%BE-%E0%B2%95%E0%B3%8A%E0%B2%95%E0%B3%8D%E0%B2%95%E0%B3%8A-%E0%B2%AD%E0%B2%BE%E0%B2%B0%E0%B2%A4%E0%B2%95%E0%B3%8D%E0%B2%95%E0%B3%86-%E0%B2%AA%E0%B3%8D%E0%B2%B0%E0%B2%B6%E0%B2%B8%E0%B3%8D%E0%B2%A4%E0%B2%BF", "content": ["\u0cac\u0cc6\u0c82\u0c97\u0cb3\u0cc2\u0cb0\u0cc1:\u00a0 \u0cad\u0cbe\u0cb0\u0ca4 \u0ca4\u0c82\u0ca1 \u0c88\u0c9a\u0cc6\u0c97\u0cc6 \u0cae\u0ca7\u0ccd\u0caf\u0caa\u0ccd\u0cb0\u0ca6\u0cc7\u0cb6\u0ca6 \u0c87\u0c82\u0ca6\u0cc2\u0cb0\u0ccd\u200c\u0ca8\u0cb2\u0ccd\u0cb2\u0cbf\u00a0 \u0ca8\u0ca1\u0cc6\u0ca6 \u0cae\u0cca\u0ca6\u0cb2 \u0c8f\u0cb7\u0ccd\u0caf\u0cbe \u0c95\u0cca\u0c95\u0ccd\u0c95\u0cca \u0c9a\u0cbe\u0c82\u0caa\u0cbf \u0caf\u0ca8\u0ccd\u200c\u0cb7\u0cbf\u0caa\u0ccd\u200c\u0ca8\u0cb2\u0ccd\u0cb2\u0cbf \u0cae\u0cb9\u0cbf\u0cb3\u0cbe \u0cb5\u0cbf\u0cad\u0cbe\u0c97\u0ca6 \u0caa\u0ccd\u0cb0\u0cb6\u0cb8\u0ccd\u0ca4\u0cbf \u0c97\u0cc6\u0ca6\u0ccd\u0ca6\u0cc1 \u0c95\u0cca\u0c82\u0ca1\u0cbf\u0ca6\u0cc6.\u0c85\u0c82\u0ca4\u0cbf\u0cae \u0caa\u0c82\u0ca6\u0ccd\u0caf\u0ca6\u0cb2\u0ccd\u0cb2\u0cbf \u0cad\u0cbe\u0cb0\u0ca4 24\u201319 \u0cb0\u0cbf\u0c82\u0ca6 \u0cac\u0cbe\u0c82\u0c97\u0ccd\u0cb2\u0cbe \u0ca6\u0cc7\u0cb6 \u0ca4\u0c82\u0ca1\u0cb5\u0ca8\u0ccd\u0ca8\u0cc1 \u0cb8\u0ccb\u0cb2\u0cbf\u0cb8\u0cbf\u0ca4\u0cc1. \u0c87\u0ca6\u0c95\u0ccd\u0c95\u0cc6 \u0cae\u0cca\u0ca6\u0cb2\u0cc1 \u0cb8\u0cc6\u0cae\u0cbf \u0cab\u0cc8\u0ca8\u0cb2\u0ccd\u200c\u0ca8\u0cb2\u0ccd\u0cb2\u0cbf \u0cb6\u0ccd\u0cb0\u0cc0\u0cb2\u0c82\u0c95\u0cbe \u0cb5\u0cbf\u0cb0\u0cc1\u0ca6\u0ccd\u0ca7 \u0c97\u0cc6\u0ca6\u0ccd\u0ca6 \u0cad\u0cbe\u0cb0\u0ca4\u0ca6 \u0cb5\u0ca8\u0cbf\u0ca4\u0cc6\u0caf\u0cb0\u0cc1 \u0cb2\u0cc0\u0c97\u0ccd\u200c \u0cb9\u0c82\u0ca4\u0ca6\u0cb2\u0ccd\u0cb2\u0cbf \u0ca8\u0cc7\u0caa\u0cbe\u0cb3, \u0ca6\u0c95\u0ccd\u0cb7\u0cbf\u0ca3 \u0c95\u0cca\u0cb0\u0cbf\u0caf\u0cbe \u0cb5\u0cbf\u0cb0\u0cc1\u0ca6\u0ccd\u0ca7 \u0c97\u0cc6\u0ca6\u0ccd\u0ca6\u0cbf\u0ca4\u0cc1.", "\u0ca6\u0cc0\u0c95\u0ccd\u0cb7\u0cbe \u0c89\u0ca4\u0ccd\u0ca4\u0cae \u0c86\u0c9f:\u00a0 \u0c88 \u0c8e\u0cb2\u0ccd\u0cb2\u0cbe \u0caa\u0c82\u0ca6\u0ccd\u0caf\u0c97\u0cb3\u0cb2\u0ccd\u0cb2\u0cbf\u0caf\u0cc2\u00a0 \u0c95\u0cb0\u0ccd\u0ca8\u0cbe\u0c9f\u0c95\u0ca6\u00a0 \u0ca6\u0cc0\u0c95\u0ccd\u0cb7\u0cbe \u0c85\u0ca4\u0ccd\u0caf\u0cc1\u0ca4\u0ccd\u0ca4\u0cae \u0cb8\u0cbe\u0cae\u0cb0\u0ccd\u0ca5\u0ccd\u0caf \u0ca4\u0ccb\u0cb0\u0cbf\u0ca6\u0ccd\u0ca6\u0cbe\u0cb0\u0cc6.\u00a0", "\u0cae\u0cc2\u0ca1\u0cc1\u0cac\u0cbf\u0ca6\u0cbf\u0cb0\u0cc6\u0caf \u0c86\u0cb3\u0ccd\u0cb5\u0cbe\u0cb8\u0ccd\u200c \u0cb6\u0cbf\u0c95\u0ccd\u0cb7\u0ca3 \u0cb8\u0c82\u0cb8\u0ccd\u0ca5\u0cc6\u0caf\u0cb2\u0ccd\u0cb2\u0cbf \u0cb5\u0cbf\u0ca6\u0ccd\u0caf\u0cbe\u0cb0\u0ccd\u0ca5\u0cbf\u0ca8\u0cbf\u0caf\u0cbe\u0c97\u0cbf\u0cb0\u0cc1\u0cb5 \u0ca6\u0cc0\u0c95\u0ccd\u0cb7\u0cbe \u0cb0\u0cbe\u0cb7\u0ccd\u0c9f\u0ccd\u0cb0\u0cc0\u0caf \u0c95\u0cca\u0c95\u0ccd\u0c95\u0cca \u0c9a\u0cbe\u0c82\u0caa\u0cbf \u0caf\u0ca8\u0ccd\u200c\u0cb7\u0cbf\u0caa\u0ccd\u200c\u0ca8\u0cb2\u0ccd\u0cb2\u0cbf \u0ca4\u0ccb\u0cb0\u0cbf\u0ca6\u0ccd\u0ca6 \u0c89\u0ca4\u0ccd\u0ca4\u0cae \u0cb8\u0cbe\u0cae\u0cb0\u0ccd\u0ca5\u0ccd\u0caf\u0ca6\u0cbf\u0c82\u0ca6\u0cbe\u0c97\u0cbf \u0cad\u0cbe\u0cb0\u0ca4 \u0ca4\u0c82\u0ca1\u0ca6\u0cb2\u0ccd\u0cb2\u0cbf \u0cb8\u0ccd\u0ca5\u0cbe\u0ca8 \u0c97\u0cb3\u0cbf\u0cb8\u0cbf\u0ca6\u0ccd\u0ca6\u0cb0\u0cc1."], "title": "\u0c8f\u0cb7\u0ccd\u0caf\u0cbe \u0c95\u0cca\u0c95\u0ccd\u0c95\u0cca: \u0cad\u0cbe\u0cb0\u0ca4\u0c95\u0ccd\u0c95\u0cc6 \u0caa\u0ccd\u0cb0\u0cb6\u0cb8\u0ccd\u0ca4\u0cbf"}
]